1.1 Onk mahche nuppuk Moses, wuttinneumoh Jehovah, n$nih, Jehovah kenꝏ̄nau Joshuahoh, wunnaumonuh Nun, wuttinneumoh Moses, nꝏ̄wau.
1.2 Moses nuttinneum nuppꝏ̄: newutche yeuyeu neepaush, qushkodteash yeu Jordan, k(e)n kah wame yeug missinninnuog, en ohkeit ne anumauog, en wunnaumonat Israel.
1.3 nish$noh ayeuonk ne kusseet pish tashkukkomꝏ̄mꝏ̄uk, ne kittinnumauúneau, né anogkup Moses.
1.4 Wutch tohouhkomuk, kah yeu Lebanon nó pajeh kehteihtequt, Euphratese seip, wame wutohkeyeu Hittitsog, onk yaén kehche ketahhannet, nogque adt wayont, ne pish kussissepoiyeumꝏ̄.
1.5 Matta pish howan tapenumꝏ̄ neepauun ut anaquabean nesohke pomantaman: neane weetomogkup Moses ne kittin weetomunun, matta kuppanshadtauwahu(n)ꝏ̄, asuh kutohquanumunꝏ̄.
1.6 Menuhkesish, kah wunnewuttꝏ̄antásh, newutche pish kutchachaubenumau yeug missinninnuog, wutch ahtoonk, ohke ne chadchekeimogkup wutꝏ̄shineunk nuttinnumauonaout.
1.7 Webe munehkeish, kah mꝏ̄cheke wuttꝏ̄antash, onk woh kukkuhkinneas ussenat, neaunag wame naumatuonk ne Moses nuttinneum anꝏ̄nukqueop ahque qushkehtash en unn?nnohkounit, asuh menadcheanit, onk wóhkꝏ̄ne sohkaus uttoh aoan.
1.8 Yeu naumatué wussukwhonk matta pish amaemunꝏ̄ wutch kuttꝏ̄nut, qut pish nekittit natwontamun kesukodae kah nukkonae, onk woh kukkuhkinneas ussenat wame ne adt wussukhwosik, newutche neit pish kꝏ̄niyeuhteoh kummay, kah neit pish kꝏ̄waantamwe ussem.
1.9 Sunnummatta kutannꝏ̄nunóh; menuhkesish, wutꝏ̄antash, ahque wabesish, asuh chepshash, newutche Jehovah kum-Manittꝏ̄m kꝏ̄wetomuk uttoh aôan.
1.10 Neit Joshua annꝏ̄nau missinninnue aninnohsuenuh, nꝏ̄wau,
1.11 Pannupwushak ayeuteaenuut, kah annꝏ̄nók missinninnuog, nꝏ̄wagk, Quaquoshwehtamꝏ̄k meetsuongash, newutche ash nanishikquinogkodtinôgkup, pish kuppaumukomwꝏ̄ yeu Jordan, petukonut ahtauunat ohke, ne Jehovah kum-Manittꝏ̄mwꝏ̄ anumunkqueog ohtauunat.
1.12 Kah Joshua kenꝏ̄nau Reubenitsoh, kah Gaditsoh, kah póhshe wutchippanꝏ̄onk Manasseh, nꝏ̄wau.
1.13 Mehquontamꝏ̄k wutt?nnꝏ̄wáonk ne Moses wuttinneumoh Jehovah annꝏ̄nukqueôgkup, nꝏ̄wop, Jehovah kum-Manittꝏ̄mwꝏ̄ kutanwohsinnéhhikꝏ̄, kah yeu kittinnumunkquneau ohke.
1.14 Kummittamwussꝏ̄woog, kah kuppeissesumꝏ̄oog, kah kenetassumꝏ̄oog, pish appuog ohkeit ne Moses ánumungqueokup, wutch wutuhshame Jordan: qut pish kenauwamee kuppaumwushaumwꝏ̄ anaquahettit kemattꝏ̄óog, wame menuhkesueneuog, kah pish kutannumauóog.
1.15 Nô pajeh Jehovah anwohsineheont kemattꝏ̄oh, neane aninnumungqueog, kah wutohtauunnaoont ohke, ne Jehovah kum-Manittꝏ̄mwꝏ̄ anumauont: neit pish kukqushkemwꝏ̄ en kutohtoongane ohkeyeuout kah kutohtauunneau, ne Moses wuttinneumoh Jehovah aninnumungqueogkup, wutushaume Jordan, nogque adt pashpishont.
1.16 Kah nampꝏ̄hamauaog Jôshua, nꝏ̄waog, Wame ne anunnꝏ̄seog nutussenan, kah uttoh an moncheaheaog, nutónan.
1.17 Neane kukkehtauogkup Moses ut nish$noh teag, ne kittinne kuhkehtauununan: webe Jehovah kum-Manittꝏ̄m weetomukqush, neane wetomomp Mosesoh.
1.18 Howan ayeuuhkonittue chekétog kutannꝏ̄teamꝏ̄onk, kah matta kukkehteamꝏ̄k kutannꝏ̄teamꝏ̄ongash, wame neanannꝏ̄nat, pish nushau, webe menuhkesish kah wuttꝏ̄antash.
2.1 Kah Joshua wunnnaumonuh Nun, annꝏ̄nau neesuoh wosketompoh wutch Shittim, keme natauwohheônat, nꝏ̄wau, Monchek, kuhkinneamꝏ̄k ohke yeu Jericho, kah nag moncheog, kah petutteaog nanwunꝏ̄dsquauausuenin wekit, ussowesu Rahab, kah ne ukkoueneau.
2.2 Kah unnon Jerichoe ketassꝏ̄t nꝏ̄waog Kusseh, yeu peyoneau wosketompaog wanonkꝏ̄kup, wutch wunnaumonat Israel, natinneakontamunat ohke.
2.3 Kah Jerichoe ketassꝏ̄t annꝏ̄teamꝏ̄ en Rahabut nꝏ̄wau, sohhꝏ̄wus wosketompaog neg peyoónukqueaneg, ne petutteacheg kekit, newutche nag peyaog natinneakontamunat wame ohke.
2.4 Kah mittamwossis nemunau wosketompuh, kah wuttátashuh, kah yeu wussin, Nuppeyaonuk wosketompaog, qut mat nꝏ̄waheoog uttoh wamhéttit.
2.5 Onk nnih, papaume kobhamuk squontamash, papohkenagk, wosketompaog sohhamwog: uttoh aáhettit woskctompaog mat nꝏ̄wahteauouun: wunnaumatehtuhhꝏ̄k teaneuk, newutche woh kummattannoôog.
2.6 Qut neh uppasꝏ̄oh ut wohqut weetuomut, kah neh upputtogguhwhoh nashpe hashabuhtugquoh, neh wánashoncheh ut wohqut.
2.7 Káh wosketompaog wunnꝏ̄suttahwhouh en Jordane mayut, wehque ahhut tꝏ̄shkemuk, kah quenau neg nꝏ̄suttahwhoncheg sohhamwehettit, yánittanumwog.
2.8 Kah ash kaehetteg, nah ukkuhqueonuh en wohqut.
2.9 Kah unnau wosketompuh, nꝏ̄wahteoh Jehovah kittinnumunkou ohke, kah kꝏ̄wabesuonitteáonganꝏ̄ nunnuhkukkongqunan, kah wame neg wodohkitcheg ohkeit, sauunumwog newutche kenaau.
2.10 Newutche nꝏ̄tamumunonup uttoh an Jehovah nunnobuhteunkup musque ketahhanne nippeash wutche kenaau, waj sohhamog Egypt, kah uttoh anheogkup nesuog Amoritse tahsꝏ̄tamwog, neg apippaneg ogkomuk Jordan, Sihon kah Og, neg pápaquanne paguanogig.
2.11 Kah quenau nꝏ̄tamog nuttahhunonash mohtupohteau, kah matta ahtano wuttꝏ̄antamꝏ̄onk howae wosketompaut, newutche kenaau, newutche Jehovah kum-Manittꝏ̄mwꝏ̄, noh Godeuꝏ̄, kesukqut wohqut kah ohkeit agwe.
2.12 Kah newutche kꝏ̄wehquetumauonumwꝏ̄ chadchekeimegk nashpe Jehovah, mahche womoausue nehenog? kenaau wonk womoausue nehteoꝏ̄g nꝏ̄sh week kah aninnumiek wunnamuhkut kukkinneasuonk.
2.13 Onk woh kukketeahomwꝏ̄ nꝏ̄sh kah nokas, kah nohtonukqussog kah neetahtuog, kah wame ne adtahsheghettit, kah pohquohwuttauꝏ̄k nukketeaonganun wutch nuppunat.
2.14 Kah wosketompaog wunnampꝏ̄hamauouh, Nukketeaonganun wutch kukketeaonganꝏ̄, matta ketꝏ̄hkontamꝏ̄an yeu nꝏ̄tamanatamꝏ̄onganun: kah pish n$nih Jehovah aninnumungqueog ohke, pish kꝏ̄womoausue kah wunnamuhkuteyeue nehennumun.
2.15 Neit wunnꝏ̄kompanuh nashpe pemunneat papashpe kénogkeneganit: newutche weetu otanae pummeneutunkanit, kah noh ayeu woskecheneutunkan.
2.16 Kah nah wuttinuh, Ongq wadchuut, ishkont nꝏ̄swuttahowacheg kenogskunkumwꝏ̄, kah na ut puttogquegk nishikquinne, nô pajeh nꝏ̄swuttahowaenuog ukqushkenaoont, kah ompetak woh kummonchemwꝏ̄.
2.17 Kah wosketompaog wuttinouh, pánum nont wutchimitteadtunkan(a)n yeu chadchekeyeuwaonk, ne chadchekeyeuwaheog.
2.18 Kusseh, petutteaog ohkeit, pish kukkushpinoh yeu musque tuttuppunoahtog ut kenogkaneganit, ne nashpe nꝏ̄kaneog: kah pish kuppasou kꝏ̄sh kah kokas, kah kenóhtonukqussog, kah wame neadtahshinninned kꝏ̄sh en kekit.
2.19 Onk pish n$nih, howan sohhog wutch squontame kekit en tauummáogquehtu, ꝏ̄sqheonk pish ohteau nehenwonche uppuhkukqut, kah nenawun mat pish nꝏ̄chumitteaunan kah howan weetomukquean weétuomut, ꝏ̄sqheonk pish nuppuhkukqunnónut ohteau, howan wunnutche nukkuhkungqut.
2.20 Kah ketꝏ̄hkontaman yeu nꝏ̄tamanatamꝏ̄onganun, neit pish nutompemun wutch kutchadchekeimúnnanónut, ne chadchekeyeuwáheog.
2.21 Kah noh nꝏ̄wau, Neaunag kukkuttꝏ̄onganꝏ̄ꝏ̄ash ne naj, kah noh moncheáheuh, kah moncheog: kah noh kenéhpinau msquŒ tuttupinoh kenogkeneganit.
2.22 Kah moncheog kah peyaog, wadchuut kah na wutapineau nishikquinne, nô pajeh nꝏ̄swuttuhhꝏ̄wacheg ukqushkenaóont, kah nꝏ̄swuttuhhꝏ̄wacheg wunnatinneahwhóuh pannuppe wame mayut, qut mat wunnamheouh.
2.23 Neit neesuog wosketompaog qushkeogkah nꝏ̄keog wutch wadchuut, kah paumwusháog, kah peyaóunáog Joshuahoh wunnaumonuh Nun, kah wuttinnóneau wame ashpunáhettit.
2.24 Kah unnaog Joshuahoh wunnamuhkut Jehovah ponam nunnutcheganunónut wame ohke, newutche wame neg wadohkitcheg ohkeit, mohtupaéog wutche kenawun.
3.1 Kah Joshua omohkeu nompoaeu, kah ontappuog wutch Shittim, kah peyaog Jordan, nagum kah wame wunnaumonuh Israel, kah na kouéneau ash papaumwusháhettegkup.
3.2 Onk n$nih, mahche nishikquinogkok, aninnohsuenúog pannupwushaog ayeuteaoh.
3.3 Kah nag anꝏ̄náog missinninnuh nꝏ̄waog, naumóg wunnꝏ̄wae wut-Arkum Jebovah kum Manittꝏ̄mwꝏ̄, kah sephausuenuog Levitsog kôunukeg, neit pish kutontsapmwꝏ̄ wutch kutayeuonganuóut, kah kutasukômwꝏ̄.
3.4 Qut pish utꝏ̄sukómꝏ̄onkaneuꝏ̄ nashaue kenaau kah nag papaume neesit muttanongan ishquanogkodtut nashpe quttuhhumꝏ̄onganit, ahque pasꝏ̄sukomꝏ̄k, onk woh kꝏ̄wahteomwꝏ̄ may uttoh woh aóóg, newutche asquam yeu may kuppomusháuneau.
3.5 Kah Joshau unnau missinninnuh, wunneetupanatamwáhuk kuhhogkaóog, newutche saup Jehovah pish monchanatamweusseongash ussu ut kenugke kenaau.
3.6 Kah Joshua kenꝏ̄nau sephausuénuh, nꝏ̄wau, tohshinnumꝏ̄k wunnꝏ̄wongane Ark kah paumwushagk negonnuhkꝏ̄k missinninnuog, kah tohshinnumwog wunnꝏ̄waongane Ark, kah negonuhkauwaog missinninnuh.
3.7 Kah Jehovah unnau Joshuahoh, yeu kesukok nꝏ̄che kummishhesh anaquabhettit wame Israel, onk woh nag wahteauog neane weetomogkup Moses, ne kuttin weetomunun.
3.8 Kah pish kutannꝏ̄n sephausuenuog neg táhshinukeg ꝏ̄nꝏ̄waongane Ark, nꝏ̄wash, peyaog kehchipam Jordan, pish kutchequnikkompomꝏ̄ ut Jordan.
3.9 Kah Joshua unnau wunnaumonuh Israel, peyonk kah nꝏ̄tamꝏ̄k wuttinnꝏ̄waongash Jehovah kum-Manittꝏ̄mwꝏ̄.
3.10 Kah Joshau nꝏ̄wau, yeu pish kꝏ̄ch waheôneau pomantamwae God kꝏ̄weetomukꝏ̄, kah noh pish aumaꝏ̄hkauoh, kah matta pish panushadtauwahuwoou, wutch anaquabeog Cananitsoh kah Hittitsoh kah Hivitsoh kah Perisitsoh, kah Gergashitsoh kah Amoritsoh, kah Jebusitsoh.
3.11 Kusseh wunnꝏ̄waonkane Ark, noh Lorduit ut wame ohkeit, kenegonukongkou en Jordan.
3.12 Newutche yeuyeu nemunꝏ̄k naboneesuog wosketompaog wutch Israelle chippanꝏ̄wonganeh(t)u, wutch nish$noh chippanꝏ̄onk pasuk wosketomp.
3.13 Kah pish n$nih, wusseetꝏ̄oash sephausuenuog neg tahshinukeg wut Arkum Lord, noh Lorduit ut wame ohkeit, quenau anwosinnehettit ut Jordane nippeit, Jordane nippeash pish tummussumunash wutch nippeash nish womsitchuogish wutch kohkuhquag, kah nish pish kutongquaash.
3.14 Kah nnih missinninnuog ontsaphetit wutch wekuóont, qushkogkonat Jordan, kah sephausuenuog tahshinukeg wunnꝏ̄wae Ark anaquaushahettit missinninnuóg.
3.15 Kah nag kóunukeg Ark paahettit Jordan, kah wusseetꝏ̄oash sephausuenuog neg kôunukeg Ark, másukkomohettit weekqshik nippe (newutche Jordan ánuwutchuan wussábanukquosh ut adtkepenumwahittimuk.)
3.16 Nippeash nish ꝏ̄mussiitchuogish wutch waábe neepomꝏ̄ash, kah kutongquaash, nóohteau wutohtan Adam, ne kishke Zaretan kah nish womussitchuogish nogque mukoshquttae kehtahhannit, salte keihtoh, mohtshaash, kah tummessumunash: kah missinninnuog qushkodteaog en piuhsuke Jericho.
3.17 Kah sephausuenuog neg tahshinnukeg wunnꝏ̄wae wut-Arkum Jehovah, menehtekompaog ut nunnobohteaiyeuut nóeu Jordan, kah wame Israelitsog qushkodteaog nunnobohteaeiyeuut, nó pajeh missinninnuog mahche qushkodteahettit Jordan.
4.1 Kah n$nih wame missinninnuog mahche qushkodteahettit Jordan, neit Jehovah kenonau Joshuahoh, nꝏ̄wau.
4.2 Nemunok nabo nésuog wosketompaog wutch missinninnuut, wutch nish$noh chippanꝏ̄onk wosketomp.
4.3 Kah nag annꝏ̄nok, neemunnumꝏ̄k wutch noeu Jordan, wutch ayeuonganit, ut toh sephausuenuog wusseetꝏ̄oash menehtikompatagkup, nabo neenash qussukquanash, kah nish pish kukqushkodteawuttauunáoash kah kenukkodtumanaoash ayeuonganit uttoh kaéog yeu nohkog.
4.4 Neit Joshua wehkomau naho neesꝏ̄oh wosketom(p)uh, neh quaquoshwunoncheh wutch wunnaumonat Israel, wutch nish$noh chippanꝏ̄onganit wosketomp.
4.5 Kah Joshua wuttinuh negonne paumwashagk wut-Arkum Jehovah kum-Manittꝏ̄mwꝏ̄, en nanashaue Jordan, kah nemunnumꝏ̄k nish$noh pasuk kenaau qussuk ut kuttugke•ont, neaunogketamuk wutchippanꝏ̄onganꝏ̄oash wúnnaumonuh Israel.
4.6 Onk woh yeu kukkinneasuonganuꝏ̄ꝏ̄ ut kenugke kenaau: keneechanꝏ̄óog, ohannume ahquompak, natꝏ̄tomauahettit ꝏ̄shuoh, nꝏ̄wahettit, toh nauwuttamꝏ̄mꝏ̄ash yeush qussukqunash?
4.7 Neit nag pish kenampꝏ̄hamauaog, Jordane nippeash tummussumunapash ut anaquohtag wunnꝏ̄waongane wut-Arkum Jehovah, quoshkodteaumꝏ̄uk Jordan, Jordane nippeash tummussumunapash; kah yeush qussukquanash pish wutch mehquntamóonk wutch wunnaumonuh Israel micheme.
4.8 Kah wunnaumonuh Israel wutusseneau neanannꝏ̄nont Joshua, kah neemunnumwog nabo neenash qussukquanash wutch nashaue Jordan, neanomp Lord Joshuahoh, nean ogkémit wutchippannꝏ̄onganꝏ̄oash wunnaumonuh Israel, kah weeche qushkodteaneeteomuh, en ayeuonganit uttoh kaehéttit, kah na upponamunneau.
4.9 Kah Joshua numwongquatau nabo neenash qussukquanash, ut noeu Jordan, ut ayeuonganit uttoh sephausuenuog, neg kôunukeg wunnꝏ̄wae Ark, wusseetoash neeputtagkup, kah nish na ohteau yeu pajeh yeu kesukok.
4.10 Newutche sephausuenuog, neg kóunukeg Ark, neep•og nashaue Jorden, nó pajeh nish$noh teag kezteauunat, ne Lord annꝏ̄nomp Joshuahoh, ukkenꝏ̄nonat missinninnuh neaunag wame ne Moses anannꝏ̄nomp Joshuahoh, kah missinninnuoh kenupshauog, kah qushkodteaog:
4.11 Onk n$nih, wame missinninnuog mahche qushkodteahettit, neit wut-Arkum Jehovah qushkodteomꝏ̄, kah sephausuenuog ut anaquabhettit missinninnuog.
4.12 Kah wunnaumonuh Ruben kah wunnaumonuh Gad, kah pohshu wutchippanꝏ̄onk Manasses, kenauwamée qushkodteaog, anaquabhettit wunnaumonuh Israel, Moses ne anomp.
4.13 Papaume yáuunchage muttannunk, quaquoshwéog en ayeuwuttinneat, qushkodteaog anaquabit Jehovah en ayeuwuttinneat, ut Jerichoe mukoshquttaéhtu.
4.14 Ne kesukok Jehovah misheheau Joshuahoh anaquabhettit wame Israel, kah wuttinne qushouh, neane qusháhetteup Mosesoh, nisohkepomontog.
4.15 Kah Jehovah kenꝏ̄nau Joshua, nꝏ̄wau,
4.16 Annꝏ̄s sephausuenuog neg kounukeg wauwae Ark, kuhkuhquegk wutch Jordan.
4.17 Newajeh Joshua anꝏ̄nomp sephausuenuh nꝏ̄wop, kuhkuhquegk wutch Jordan.
4.18 Onk n$nih, sephausuenuog neg kounukég wunnꝏ̄wae wut-Arkum Jehovah, kuhkuhquehettit wutch nashaue Jordan, wusseetꝏ̄ash sephausuenuog, tahshemꝏ̄uk en nunnobuhteaiyeuut, neit Jordane nippeash qushkemꝏ̄ en wutayeuonganit, kah anuchuan wame uppunukquhkontu, ne asemoukup negonne.
4.19 Kah missinninnuog kuhkuhqueog wutch Jordan piukque quinuhhog, negonne nepauz, kah tuppuksinwog ut Gilgal. wutchépwoayeue sussuppoi Jericho
4.20 Kah yeush nabo neesinash qussukquanash, nish nemunnamohettiche wutch Jordan, Joshua ponamunapash ut Gilgal.
4.21 Kah kenꝏ̄nau wunnaumonuh Israel nꝏ̄wau, kummukkiesumꝏ̄ôog, ohanumag natꝏ̄tomauahettit ꝏ̄shꝏ̄oh, nꝏ̄wahettit toh nauwuttamꝏ̄ꝏ̄ash yeush qussukquanash.
4.22 Neit pish keneechanꝏ̄oog kꝏ̄wahteauwaheoog nꝏ̄wagk Israel qushkodteopanneg yeu Jordan ut nunobohteaiyeuut.
4.23 Newutche Jehovah kum-Manittꝏ̄mwꝏ̄ nu?obohteaiyeuteop Jordan nippeash ut anaquabeog, nô pajeh kukqushkogkonaoont neanteunkup Jehovah kum-Manittꝏ̄mwꝏ̄ mushque kehtoh, ne nanabohteatunkup ut ánaquabeog nô pajeh qushkodteaog
4.24 Onk woh wame ohkee missinninnuog wahteauog wunnutcheg Jehovah, ne menuhki, onk woh kummicheme qushaumwꝏ̄ Jehovah kum Manittꝏ̄mwꝏ̄.
5.1 Onk n$nih, wame Amoritse ketassꝏ̄tamwog, neg wutcheksuwadtinae Jordan kah wame Kananitse ketassꝏ̄tamwog, neg kishke ketahhannit, nꝏ̄tamwehettit, Jehovah nunnobohteateou Jordane nippeash, wutch anaquabhettit wunnaumonuh Israel nô pajeh nukqushkogkonanonut, neit wuttahhꝏ̄oash mohtuppaemꝏ̄, kah matta wonk nashaonganeog, newutche wunnaumonuh Israel,
5.2 Ne ahquompak Jehovah unnau Joshuahoh ayish kenehquogwosh, kah wonk quoshqus wunnaumonuh Israel nohohtôeu.
5.3 Kah Joshua ayim kenehquogwosh, kah quoshquswau wunnaumonuh Israel, ut uhquaeu wadchuut.
5.4 Kah yeu waj Joshua quoshqushwomp wame missinninnuh neg sohhogig wutch Egypt nompaasog, wame ayeuteaenuog, nuppꝏ̄og ut touohkomukqut ut mayut mahche sohhamwehettit wutch Egypt.
5.5 Kah wame missinninnuog neg sohhogeg, nag quoshqusoog, qut wame missinninnuog, neg nekitcheg ut touohkomukqut, ut mayut ne áahettit sohhamohettit wutch Egypt, neh matta ukquoshqusouh.
5.6 Newutche wunnaumonuh Israel poushaog ut touohkomuk yauunchage kodtumwae, nó pajeh wame missinninnuog, ayeuteaenuog neg sohhogig wutch Egypt, mohtuppaehettit, newutche mat noswéhtamoog ꝏ̄wadtauatonkqussuonk Jehovah, neh Jehovah chadchekeimompuh, woh matta wunnahtinóunat ohke, ne Jehovah chadchekeimomp wutꝏ̄shinneuh kutti?umunkqunnanonat, ohke ne tomogok sogkodtunk kah hony.
5.7 Kah wunnechánꝏ̄oh neh nompe waápenonché, neh Joshua ukquoshquswoh newutche nag matta quoshqusauseog, newutche nag matta ukquoshwuswóuh mayut.
5.8 Onk n$nih, mahche quoshquswáhéttit wame missinninnuh, ne wutaiinneau, ut tuppuksinóe ayeuonganit, nó pajeh wunneetskesinneaóont.
5.9 Kah Jehovah unnau Joshuahoh, yeu kesukok nutamáequánum, ukkekómuwaonk Egypt wutch kuhhogkaóut, newaj ayeuonk hettamuk Gilgal yeu pajeh yeu kesukok,
5.10 Kaj wunnaumonuh Israel tuppuksinwog ut Gilgal, kah nanawehteaog paumukóadtuonk, nabo yauquinohhog nepauz wanonkꝏ̄ꝏ̄k ut Jerichoe mukoshquttaéhtu.
5.11 Kah nag meechwog nukkonuminneash ut ne ohkeit, nompuhkeik mahche paumukóadtuonganeuꝏ̄k mat seane petukqunnegash, kah apwósue weatchiminneash, ne nan kesukok.
5.12 Kah ahque Mannahóou nompuhkeik, mahche meechhettit nukkónuminneash ne ohkeit, kah wunnaumonuh Israel matta wonk Mannahomeog, qut meechwog Cananae ohkee meechummuonk ne kodtumꝏ̄k.
5.13 Onk n$nih, Joshua apit kishke Jericho spadtauwompu, kah natauwompu, kah kusseh wosketomp piussittikompauwehtauoh, kodtinausu wuttogkodteg ut wunnutcheganit: kah Joshua noh au, kah wuttinuh, ken nuttaihain, asuh áꝏ̄hkonukqueog?
5.14 Kah nꝏ̄wau matta qut, ukkeichimummugquompomoh wutáyeuwehteomoh Jehovah, yeuyeu nuppeam, kah Joshua penushaadtam wuskesuk en ohkekontu, kah wowussumau, kah wuttinuh, Toh nꝏ̄wau, nussontimom en wuttinninneumut?
5.15 Kah ukkeichimummugquompomoh wutayeuwehteamoh unnau Joshuahoh, ompenish kummokis wutch kusseetit, newutche ayeuonk ne neepauwéan, wunnetupanatamweyeuꝏ̄. Kah Joshua wutussen.
6.1 Onk Jericho menuhke kuppuhhausu, newutche wunnaumonuh Israel, matta howan wussohh(a)mꝏ̄h, kah matta howan petutteóh.
6.2 Kah Jehovah unnau Joshuahoh, naush, nummag Jericho ut kenutcheganit, kah noh kehtassꝏ̄t, kah manuhkesitcheg.
6.3 Kah pish kꝏ̄weinohkomumwꝏ̄ keitotan, wame ayeuhteaenuog, pasukqut weenushagk keitotan, ne pish kutussen nequtta tahshikquinne.
6.4 Kah nesausuk tahsuog sephausuenuog, pish kenunnumwog nesausuk tashinash ramse askonne monopu(h)pequonash ut anaquohtag Ark: kah nesausuk adtahshikquinogkok, pish kꝏ̄weénushaumwꝏ̄ keitotan nesausuk tahshit nompe, kah sephausuenuog pish puhpequaog monopuhpequanash.
6.5 Onk pish n$nih, sepe puhpequahettit nashpe ramse askonoh, kah nꝏ̄tamog ummishontꝏ̄waonk monopuhpequash, wame missinninnuog pish mishontꝏ̄waog, nashpe missi mishontꝏ̄waonk, kah keitotanae wonkonous pish nꝏ̄kshau, kah missinninnuog pish kuhkuhqueog, nish$noh wosketomp piuhsukeh.
6.6 Kah Joshua wunnaumonuh Nun, wehkomau sephausuenúh, kah wuttinuh, tohshinumꝏ̄k wunnꝏ̄wae ark, kah nesausuk tahsuog sephausuenuog, nesausuk tahshinash ramse askonne monopuhpequash kenunnumóhettich ut anaquohtag wut Arkum Jehovah.
6.7 Kah unau missinninnuh, kutchittóushagk, kah weénuhkomꝏ̄k otan, kah noh kenauwamit, kitchittóushaj anaquohtag wut-Arkum Lord.
6.8 Onk nnih, Joshua kónꝏ̄nont missinninnúh, nesausuk tahsuog sephausuenuog kóunoncheg nesausuk tahshinash ramse askonne monopuhpegquash, kitchittóushaog anaquabit Jehovah, kah puhpequaog nashpe monopuhpegquash, kah wunnꝏ̄wae wut-Arkum Jehovah noh wutasukauoh.
6.9 Kah kenauwameenuog negonuhkouáog sephausuenúh neg papequohtunkig monopuhpegquash, kah wuttámiyeu asꝏ̄hkauwushaumꝏ̄ Ark, kóchittóusháhettit, kah pohpequohtauwéhettit nashpe mônopuhpequash.
6.10 Kah Joshua mahche annꝏ̄nop missininnuh, nꝏ̄wop, mishontꝏ̄wahteogk, asuh neeshkꝏ̄wateogk, asuh kuttꝏ̄onk sohhamꝏ̄mꝏ̄muhkich wutch kuttꝏ̄nꝏ̄wóut, nopajeh kesukodtut, unninnóg mishontꝏ̄wagk, neit pish kummishontꝏ̄wamwꝏ̄.
6.11 Neit wut-Arkum Jehovah quinnupuhkom keitotan, quanuppuhkomwéhettit pasukqut, kah petutteáog tuppuksinnowónganit, kah kouéog tuppuksinnꝏ̄wonganit.
6.12 Kah Joshua nompoáeu omohku, kah sephausuenúog tahshinnumwog wut-Arkum Jehovah.
6.13 Kah nesausuk tahsuog sephausuenuog, kounnúkeg nesausuk tahshinash ramse askone monopuhpequash ut anaquohtag wut-Arkum Jehovah, nagwutteae kutchittóushómo, kah puhpequohtoog monopuhpequonash, kah kenauwameenúog wunnegonuhkaúooh, qut wuttámiyeu wutas(u)kóngquneau wut-Arkum Jehovah, kodchittóushahettit kah pohpequohtauéhettit monopuhpequanash,
6.14 Kah nahotóeu kesukok wéenusháadtamwog keihtꝏ̄tan pasukqut, kah qushkeog en tuppuksinnꝏ̄onganit, ne wutusseneaut nequtta tahshik kesukquáe.
6.15 Kah n$nih, nesausuk adtahshikquinukok nompoaeu omohkeog adchumwopog, kah quinnupuhkomwog otan, neasehettit, nesausuk tahshit nompe, webe ne kesukok quinnupekomwog otan nesausuk tahshit nompe.
6.16 Kah nnih, nesausuk tahshit nompeeuꝏ̄k, sephausuenuog papequohtauéhettit nashpe monopuhpequanash, Joshua unnau missinninnuh, mishontꝏ̄wagk, newutche Jehovah kittinnumunkou keihtotan.
6.17 Kah keihtotan pish matanatamun, ne kah wame ne noh ohtag, en Jehovahut: webe Rahab nanwunꝏ̄dsqaausuénin pish pomantam, nagum kah wame neh weetomukqutcheh ut weetuómut, newutche adtahshau annꝏ̄naenuh neh annꝏ̄nogkitcheh.
6.18 Kah kenaau pehnont nanauánumꝏ̄k kuhhogkaóog wutch matanatamwe teaguasinit, ishkont kummatánumwéheomwꝏ̄ kuhhogkaóog neemunnumóg matanatamwe teag kah kummatánatamwehteomwꝏ̄ Israelle, tuppuksinnꝏ̄onk, kah kꝏ̄tamehteauuneau.
6.19 Qut wame silver kah gold, kah brasse kah irone wishquash, nish wunnetupanatamweyeuꝏ̄ash en Jehovahut: nish pish peyaumꝏ̄ash wunnompakouunukkomukqut Jehovah.
6.20 Neit missinninnuog mishontꝏ̄waog, sephausuenuog papequohtauwéhettit monopuhpequanash, kah n$nih, missinninnuog nꝏ̄tamwéhettit wadtauatonkqussuonk monopuhpeg, kah missinninnuog mishontꝏ̄wae mishontꝏ̄waog, neit qussukquaneutunk sukkunkquosheau, neit missinninnuog kuhkuhqueog en keitotanat, nish$noh wosketomp piuhsuke anaquakompauut, kah nag sohkomwog keitotan.
6.21 Kah pap(a)quanne paguanáog wame neh apinitche otanat, naneeswe wosketomp, kah mittamwossis, wuskeiog kah kechisog, kah ox, kah sheep, kah asse nashpe an kenag togkodteg.
6.22 Qut Joshua unnop neesuog wosketompaog neg nátauohtunkuppanneg ohke, petutteak nanwunꝏ̄dsquaausuen wekit, kah nawutch sohhꝏ̄wunꝏ̄k mittamwossis, kah wame ne ohtunk, neane chadchekeimogkup.
6.23 Kah wuskenuog neg natauwáhôhpaneg petutteaog, kah sohhꝏ̄wunaog Rahaboh, kah ꝏ̄shoh, kah ohkasoh, kah wunohtonukqussoh, kah wame ne adtahshegit, kah sohhꝏ̄wunáog wame anonkumoncheh, kah wunnukonóuh poqudchit Israelle tuppuksinnowonganit.
6.24 Kah chikohsumwog keitotan nashpe nꝏ̄taut, kah wame ne noh ohtagup: webe silver kah gold, kah brasse kah irone wishquash, upponumunash, ut wunnompakꝏ̄unikkomukqut Jehovah.
6.25 Kah Joshua pomantamwaheau Rahaboh nanwunꝏ̄dsquaausueninuh, kah ꝏ̄shoh neadtahshinénit, kah wame ne ahtunk, kah noh ayeu ut Israelut yeu pajeh yeu kesukok, newutche adtahshau annꝏ̄naénuh neh Joshua annꝏ̄noncheh natauwohtinat Jericho.
6.26 Kah Joshua wutchadchekeyeuwaheuh ne ahquompak, nꝏ̄wau, Matanumunaj wosketomp ut anaquabit Jehovah, noh neepauit kah ayik yeu otan Jericho, pish wunohtoou ne quenohtag ut mohtommegheoncheh, kah ut uppeissesimoh pish ꝏ̄squontahkonuh.
6.27 Kah Jehovah weetomau Joshuahoh, kah wꝏ̄weenomaonk wahteauwáhuon pannuppe wame wutohtimóneat.
7.1 Qut wunnaumonuh Israel panneusseonk usseog, papaume ne matanatamweyeuuk: newutche Achan wunnaumonuh Carmi, wunnaumonuh Zabdi, wunnaumonuh Zerah, wutch wutchippannꝏ̄onganit Judah nemunum ne matanatamweyeuꝏ̄uk kah ummusquanitteaonk Jehovah nashqunau ayeuuhkonittue wunnaumonuh Israel.
7.2 Kah Joshua annꝏ̄nau wosketompuh wutch Jericho en Ai, ne kishke Bethaven, wutcheksuiyeu Bethel, kah nah ukkenꝏ̄nuh kah wuttinuh kuhkuhquegk, kah natawohtauꝏ̄k wutohtimoin, kah wosketompaog kuhkuhqueog, kah nátauwohtóog Ai.
7.3 Kah qus(h)keog en Joshuahut, kah wuttinouh, kuhkuhquehettekitch wame missinninnuog, qut papaume, neese muttannonganog kussuog asuh papaume nishwe muttannonganog kussuog wosketompaog kuhkuhquehettich, kah togkodtamwehettich Ai, kah wame missinninnuog ahque ahchue na áhettich, newutche nag ogguhsuog.
7.4 Kah na kukkuhqueóg missinninnuog papáume nishwe muttannunkanog kussuog wosketompeog, kah wussemóog anaquabhettit wosketompaog Ai.
7.5 Kah Aie wosketompaog nag nushaog papaume nishwinchag kah nequtta tahsuog wosketompaog: newutche wunnꝏ̄suttahwhouh wutch squontamehtu: nô pajeh Shebarim, kah wuttogkomouh womussinit, newajeh missinninnuog wuttahhꝏ̄oash mohtuppaemꝏ̄uk, kah ogqueneunkqussuog nippeit.
7.6 Kah Joshua nehneguhkom wuthogkꝏ̄unash, kah penushadtam weskesuk en ohkekontu, ut anaquohtag wut-Arkum Jehovah, no pajeh wunnonkꝏ̄ꝏ̄k, nagum kah Israelle Eldersoh, kah ponamwog puppissi uppuhkukkꝏ̄out.
7.7 Kah Joshua nꝏ̄wau, touane woi Lord Jehovah: tohwhutch qushkodteaheadt Jordan yeug missinninnuóg, kupponeanonut wunnutcheganꝏ̄out Amoritsog, kuppaguasunnanonut: naphnont tapeneamogus wutohkin ogkomut Jordan.
7.8 Woi Jehovah toh woh nussim, Israel wussemohettit ut anaquabenit ummatwomꝏ̄uh:
7.9 Newutche Cananitsog, kah wame neg wadohkitcheg ohkeit pish wunnꝏ̄tamunneau, kah pish nꝏ̄weinuhkonkqunonog, kah pish tummehthamwog nꝏ̄wesuonganun wutch ohke?t, káh toh woh kutussem wutch kummishe wesuonk.
7.10 Kah Jehovah unnau Joshuahoh, neepaush, tohwutch yeuin sepsinnꝏ̄wontaman kuskesuk,
7.11 Israel matchesu, kah matchenehteauog nꝏ̄nꝏ̄waonk, neanannꝏ̄nogkup, newutche nemunnumwog matanatamweyeuꝏ̄ꝏ̄k kah wonk kummꝏ̄towog, kah wonkeiantuheiyeuog, kah ukkinnukunnumunneau nehenwonche ummaumachiyeuout.
7.12 Newajeh wunnaumonuh Israel matta neepauwehetteg anaquabenit ummatwomꝏ̄oh, qut wussemoog ut anaquabenit ummatwomꝏ̄uh, newutche matanumoog, kah wonk matta neen kꝏ̄weetomunomwꝏ̄, kuttumma paguanóog noh matanumit wutch kenugkc kuhhogkaoont.
7.13 Néepaush wunneetupanatamwah missinninnuog, kah nꝏ̄wash, wunnetupanatamwahuk, kuhhogkaoog unne saup, newutche yeu wussin, Jehovah umManittꝏ̄moh Israel matanatamweyeuꝏ̄ꝏ̄k, ut nashaue kuhhogkat, woi Israel, matta woh kenepoou anaquabhettit kummatwomog, nô pajeh amaunumok matanatamweyeuꝏ̄ꝏ̄k wutch kenugke kuhhogkaout
7.14 Newutche nompuhkeik, neaunag kutchipanowonganꝏ̄ash pish kuppaudtomwꝏ̄: kah pish nnih, chippanꝏ̄onk ne Jehovah nemunuk, pish peyaumꝏ̄ neaunág wutteateashiyeuonganꝏ̄, & ne, teashiyeuꝏ̄onk ne Jehovah nemununt, pish peyaog wehweetuomit: kah weetu ne Jehovah pish neemunuk wowosketompáe peyaog.
7.15 Kah pish n$nih noh nemunit matanatamweyeuꝏ̄uk, pish chikoswau nꝏ̄taut, nagum kah wame ne adtahshegit, newutche matchéuehteau ꝏ̄nꝏ̄waonk Jehovah, kah newutche asꝏ̄ke usseu ut Israel.
7.16 Neit Joshua nompoae omohkeu, kah chippanꝏ̄wae pasꝏ̄au Israeloh, kah wutchippanꝏ̄onk Judah nemunnumun.
7.17 Kah paudto wutteashiyeuonk Judah, kah nemunum wutteashiyeuonganꝏ̄ Zarhitsog? kah wosketompae pasꝏ̄au wutteashiyeuonganꝏ̄ Zarhitsog, kah Zabdi neemunumun.
7.18 Kah wosketompae pasꝏ̄au neadtahshinuned, kah Achan wunnaumonuh Carmi, wunnaumonuh Zabdi, wunnaumonuh Zerah, wutch wutchippanꝏ̄onk Judah, noh nemunau
7.19 Kah Joshua unnau Achanoh, nunnáumon, kꝏ̄wehquetumoush, sohsumꝏ̄ah Jehovah um-Manittꝏ̄moh Israel, kah sampꝏ̄waauskah missohhamah yeuyeu toh asean ahque attuhtah.
7.20 Kah Achan nampꝏ̄hamauau Joshuahoh, kah nꝏ̄wau, wunnamuhkut nummatcheeneh Jehovah um-Manittꝏ̄moh Israel, kah yeu kah yeu nuttussip.
7.21 Naumon, kenugke sequttahhamꝏ̄ongash, wunnegen Babilonie hogkꝏ̄onk, kah neese pasukꝏ̄e silvere sheklesash, kah Golde meenan, unnattuhkequan napanna tahshinchagkodtash sheklesash, neit nish nutahchuwontamunash, kah nunnemunnumunash, kah kusseh, nish unkwosuash ut ohkeit, nanashaue nekit, kah silver agwe ohteau.
7.22 Neit Joshua annꝏ̄nau annꝏ̄naenuh, kah nag quogqueog en wetuomut, kah kusseh adtahtósu ut wékit, kah silver agwe ohteau
7.23 Kah wutaumaunumuneau wutch nashaue wetuomut, kah uppaudtauonaoash Joshuahoh, kah en wame wunnaumonat Israel, kah wussokanumunaoash anaquabit Jehovah.
7.24 Kah Joshua, kah wame Israel, nemunáog Achan wunnaumónuh Zorah, kah silver kah hogkꝏ̄onk, kah meenanue golde, kah wunnaumonuh, kah wuttaunoh, kah wutóxinumoh, kah wutassumoh, kah wutusshepsumoh, kah week, kah wame ne adtahshegit kah uppasꝏ̄ouh en ꝏ̄nouhkoiyeue Achor.
7.25 Kah Joshua nꝏ̄wau, toh wutch wuttamheóg: Jehovah pish kꝏ̄tamehuk yeu kesukok, kah wame Israel wuttattogkomouh qussukqunash, kah wutchikoswouh ut nꝏ̄ataut, mahche tattogkom(a)hettit qussukqun[]násh.
7.26 Kah ꝏ̄waapenumauouh mishe numwonkquáu qussukqunash yeu pajeh yeu kesukok, neit Jehovah qushkinnum ummishe musquanittamꝏ̄onk, newaj hettamun ayeuonk wutꝏ̄nóunkóiyeumut Achor yeu pajeh kesukok.
8.1 Kah Jehovah unnau Joshuahoh, ahque wabesish, asuh chepshuhkon, weechogqush wame ayeuteae missinninnuog, kah neepaush, kuhkuhquegk én Ai: naush, nummagun ut kenutcheganit Aie ketassꝏ̄t, kah ummissinninneumoh kah wutotan kah wutohke.
8.2 Kah pish kittinne Ai kah ukkeitahsꝏ̄tamouh, ne aseop ut Jericho kah ukkeihtassꝏ̄tamómoh, webe sequetahhamꝏ̄ongash, káh neg netasuog, kénaau pish keneemunómwꝏ̄ sequttahwhutcheg en kuhhogkeóont. adhôsish onkouꝏ̄táni.
8.3 Neit Joshua neepau, kah wame ayeuteae missinninnuog, ayeuteae kuhkuhquenat Ai, kah Joshua pepenauoh nishwinchagce muttannonganogkussuoh menuhkesuenúog, & nukonáe moncheaheuh.
8.4 Kah nah wuttannꝏ̄nuh, nꝏ̄wau kusseh adhamꝏ̄k otan, onkouo.anat: nóꝏ̄sukomꝏ̄teogk otan, qut wame quashwegk.
8.5 Kah ken, kah wame missinninnuog neg wèetomitcheg nuppasꝏ̄sukomun otan, kah pish n$nih, ayeukone sohwehtunkqueog neane negonne, pish nꝏ̄semun ut anaquabhettit.
8.6 (Newutche pish nutasukꝏ̄e sohwetunkqunonog) nô pajeh nôꝏ̄sukomwaheogkut otan, newutche woh nꝏ̄waog, nag wussemꝏ̄og ut anaquabeog, neane negonne, newaje wussemwéóg ut anaquabhitit.
8.7 Neit pish keneepomwꝏ̄ wutch adhosineat, kah quentamꝏ̄k otan, newutche Jehovah kum-Manittꝏ̄mwꝏ̄ upponamun ut kenutcheganꝏ̄out.
8.8 Kah pish n$nih, sohkomog otan, pish kutchikosumwꝏ̄, otán, neaunag wuttannꝏ̄teamꝏ̄onk Jehovah, ne pish kutusséneau, naumꝏ̄k kuttannꝏ̄numwꝏ̄.
8.9 Newutche Joshua ummoncheaheuh, kah nag moncheog adhosinneat, kah ayeuog nashaue Bethel kah Ai, wutcheksuayeu Ai: qut Joshua weechikquomomau missinninnuh nc nohkog.
8.10 Kah Joshua nompeaeu omohku, kah ogkemau wame missinninnu, kah kuhkuhqueu, nagum, kah Israelle Eldersoh ut anaquabhettit missinninnuog Ai.
8.11 Kah wamé missinninnuog, ayeuteuh neh weetomukqutcheh, kuhkuhqueog, kah pasꝏ̄tshaoh, kah peyaog anaquohtag otan, kah appuog nanummiyeue Ai? onk na ꝏ̄nouhkoi nashaue nagumau kah Ai,
8.12 Kah nemunau papaume napanna tahshe muttannonganog kussuoh, kah wutadhosuwaheuh nashaue Bethel kah Ai wutcheksuiyeu otanat.
8.13 Kah ponahettit missinninnuh, wame ayeuteaog, neg nanummiyeu otanat, kah adhositcheg; wutcheksue otanat: Joshua au ne nohkog, nôeu ꝏ̄nouhkoiyeuut,
8.14 Kah n$nih, Aie ketassꝏ̄t nag, ukkenuppe usseneau, kah omohkeog nompoae, kah wosketompaog ne otanat ayeuuhkonittue Is[r]ael sohhamwog en ayeuwuttinneat, nagum kah wame ummissinninnumoh, ne adtꝏ̄che kuhkꝏ̄wamukup, anaquohtag mukoshqut, qut matta unnantamꝏ̄ ayeuuhkonittue adhosuog, ongkouotanat.
8.15 Kah Joshua ka(h) wame Israel ogqueusseog omskouut, kah spuhhꝏ̄waog touohkomukque mayut.
8.16 Kah wame missinninnuog neg apitcheg Ai moae wehquttuog wunnꝏ̄suttahwhonaóont: kah nag nꝏ̄swuttahwhaog Joshuahoh kah mahchꝏ̄wunaog wutch otanat.
8.17 Kah wanne wosketomp nukkonnoun ut Ai, asuh Bethel, noh matta nꝏ̄sukauonk Israelloh, kah wohshittahshinneae nukkodtumwog otan, kah nꝏ̄suttahwhaog Israeloh.
8.18 Kah Jehovah unnau Joshu(a)hoh, summagunash qunnontug ne ohtag kenutcheganit, nogque in Ai, newutche nummagun en kenutcheganit, kah Joshua summagunum qunontug ut wunnutcheganit, nogque in otanat.
8.19 Káh adhosuog teanuk neepóog wutch wutayeuonganꝏ̄out, kah quogqueog, quenau summagunuk wunnutcheg, kah petutteaôg otan, kah wussohkomuneau, kah kenuppe chikohsumog otan.
8.20 Kah wosketompaog Ai ompamuhquaehettit, naumwog, kah kusseh, pukkuttae otan, ushpemo en kesukqut, kah wanne menuhkesuonganeog yeu wutuspꝏ̄hoanaout asuh yeu nogque: kah missinninnuog neg asphꝏ̄acheg touohkomuk, adtumehtauaog nꝏ̄swehtohukquehet[t]icheh.
8.21 Kah Joshua kah wame Israel namohettit adhôsuog sohkomog otan, kah otanae pukkut speemo, neit qushkeog wonk, kah paguanaog Aie wosketompaog.
8.22 Kah onkatogig ayeuuhkonittue wussohwéhtauouh wutch otanat, neit nag nashaue Israelut, nawhutche yeu nogque, kah nawhutche nanogque, kah uppaguanouh, neit matta howane squehtahwhoog asuh pohquohhamówoh.
8.23 Kah Aie ketassꝏ̄tamwoh ummissompanouh, kah paudtauonauh Joshuahoh.
8.24 Kah n$nih, Israel mahche paguohteadt wame wadohkinitche Ai, ut ohteakonit, ut touohkomuk uttoh annꝏ̄kauáhettit, kah, wame panushahettit en kenag togkodteg nó pajeh môhchinánit, neit wame Israel qushkeog en Ai, kah wuttogkomóuh nashpe kenag togkodteg.
8.25 Kah n$nih, wame neg pansháncheg ne kesukok, naneeswe wosketompaog kah mittamwossissog, nabo neese muttanonganog kussuog, wame Aie wosketompaog.
8.26 Newutche Joshua matta qushkinumꝏ̄ wunnutcheg, neadt summagunukup quonontug, nó pajeh uppapaqunne paguanonat wadohkinutche Ai.
8.27 Webe netassuog, kah sequttahámuk ne otanat, Israel wunneemunumunaoash wutch sequttahhamóonk, neaunag wutinowaonk Jehovah, neanannꝏ̄nont Joshuahoh.
8.28 Kah Joshua chikohsum Ai, kah wunnumánkquttauun micheme, touushinit yeu pajeh yeu kesukok.
8.29 Kah Aie ketassꝏ̄tamwoh, ukkechequabunúh ut metugqut, nó pajeh wunnonkꝏ̄ꝏ̄ut: kah quenau waônt, Joshua annꝏ̄teamꝏ̄ nꝏ̄kinônat wuhhogkuh wutch mehtugqut, kah wuttinuhkonáuh, adt petutteamuk otanat, kah wunnummonkquodtauónaóont qussuqquanash, yeu pajeh kesukok.
8.30 Neit Joshua ay‹m Altar en Jehovah ut um-Manittꝏ̄moh Israel, ut wadchuut Ebal.
8.31 Neane Moses anꝏ̄nont wunnaumonuh Israel, neansukwhosik ut upbꝏ̄kumut Moses, mamusse qussukqunáe Altar, nish matta howan tahshinumwontamôgish misséhchuog, kah na wuttit sephausineau chikóhsue sephausuongash en Jehovahut, kah sephausuog wunohteáe sephausuongash.
8.32 Kah na wussuhkhom ut qussukquanéhtu wuttinnaumatuonk Moses, ne wasukkuhhukup ut anaquabhettit wunnaumonuh Israel.
8.33 Kah wame Israel, kah wut-Eldersumóuh, kah aninohsuenuog, kah ꝏ̄sittumwaéneumꝏ̄uh nag neepôog wutuhshame Arkut, kah ongkoue, ut anaquabhettit sephausu[e]nuog, Levitsog, neg káunnukeg wunnꝏ̄wae wut Arkum Jehovah, na neeswe penꝏ̄wot, kah noh nekit ut kenugke nagoh, papaushe nagoh piuhsuke wadchu Gerazim, & papohshe nagoh piuhsuke wadchu Ebal, neane Moses wuttinneumoh Jehovah, negonne annꝏ̄nomp, nag woh ꝏ̄nánumónaoont Israelle missinninnúh.
8.34 K(a)h ompetak ogketam wame naumatue kuttꝏ̄wongash, wunnánittuongash kah matánittuongash neaunag wame ne wasukuhw(h)osik ut naumatue bꝏ̄kut.
8.35 Matta na pasuk kuttꝏ̄onk ne Moses annꝏ̄hteamup, ne Joshua matta ogketamup, ut anaquabhettit wame Israelle mukkineunk, weeche mittamwussissog kah mukkiesog, kah penꝏ̄wohteaog neg nekónukquashácheg.
9.1 Kah n$nih, wame ketassꝏ̄tamwog neg wutuhshame Jordan, ut wadchuuhkontu, kah ut ꝏ̄nóuhkôiyeuash, kah ut wame sussuppóe mishe keitoh, piuhsuke Lebanon, wut-Hittite, kah wut Amorite, uk-Canaanit, up-Perizite wut-Hivite kah wut-Jebusite, nꝏ̄tamwehettit.
9.2 Nag miyaéog, ayeuuhkonónat Joshua, kah Israel, wutch pasukqunnꝏ̄wónat.
9.3 Kah wadohkitcheg Gibeon, nꝏ̄tamwehettit, Joshua ne anteunk Jericho kah Ai.
9.4 Asꝏ̄kekodteámoe usseog, kah moncheog, kah ogque usséog annꝏ̄naenúut, kah nemunnumwog nukkóne manꝏ̄tash ut wutassesumꝏ̄óut, kah wine wishquash nukkóneyeuꝏ̄ash, kah tattannogk?yeuash, kah kogkánepsuash.
9.5 Kah nukkônokkussinash, kah kogkanepsuash ut wusseetꝏ̄wóut, kah nukkonogkꝏ̄unash hogkꝏ̄og, kah wame neemóune petukqunegash, nunóhtaash kah ogquonkshaash.
9.6 Kahauog Joshuaut, en tuppuksinnꝏ̄wonganit ut Gilgal, kah wuttinóuh, kah en wosketompaut Israel, nꝏ̄mun nóadtit wutohtimóneat, newutche yeuyeu wunnꝏ̄wádtuh.
9.7 Kah Israelle wosketompaog unnaog Hivitsog, paguodche kꝏ̄wetomimun, kah uttoh woh kittin wunnꝏ̄wonan.
9.8 Kah unnaog Joshuahoh, nenawun kittinninneumog, kah Joshua nah wuttinuh, howan?g kenaau: kah tunoh kꝏ̄mwꝏ̄?
9.9 Kah wuttinouh wutch nôadtit wutohtimoneat kittinneumog nꝏ̄mumun, néwutche ꝏ̄wesuonk Jehovah kum-Manittꝏ̄m: newutche nꝏ̄tamunán woweenomáonk, kah wame ne asit ut Egypt.
9.10 Kah wame ne anheunt neesꝏ̄oh Amoritse ketassꝏ̄tamwoh, neg ongkoue Jordan, Sihon Heshbone ketassꝏ̄t, kah Og Bashane ketassꝏ̄t, noh apup Ashtaroth.
9.11 Newaj nut Eldersumunonog, kah wame wadohkitcheg nutohkinonut, nukkenꝏ̄nukqunonog, nꝏ̄waog, neemunk wutch kuppomushaónganꝏ̄, kah monchek nogkushkok, kah unnꝏ̄k, nenawun kittinnumog newutche wunnꝏ̄wadtuh.
9.12 Yeu nuppetukqunnonganun nukkissapittae nemannumunnanonup wutch neékinonut wutch nunneemounun, nekesukok sohhámog kuppeyaonunnanonut, qut yeuyeu kusseh, nunohteau kah ogquonksheau.
9.13 Kah yeush wine wisquash nish nowapagunumagkupash, wuskehiash, kah kusseh, sꝏ̄kqshaash, kah yeush nuthogkꝏ̄unnunnonash, kah nummoksinunonash nukkonehiyeuꝏ̄ash, wutche ayehonche nóadt pomushaonk.
9.14 Kah nag attumunáog wosketómpuh wutche ummeetsuonganꝏ̄, kah matta natꝏ̄tamꝏ̄og ukkenꝏ̄sꝏ̄waonk Jehovah ut wuttꝏ̄nut.
9.15 Kah Joshua ꝏ̄nohteaheuh, kah ꝏ̄nꝏ̄wonauh, kah uppomantamwaheouh, kah mukk?nneunkane sontimóog wutch(a)dchekeimouh.
9.16 Onk n$nih, mahche nishikquinokok, mahche wunnꝏ̄wahettit, nꝏ̄tamwog neh wetatteamuganouh, kah nag ꝏ̄weetomouh.
9.17 Kah wunnaumonuh Israel p[o]mushaog, kah peyaog wutꝏ̄tanaout nashikquinokok; kah wutotanaoash nish Gibeon kah Chephirah kah Beeroth kah Kirjath-Jearim.
9.18 Kah wunnaumonuh I(s)rael matta uppaguanouh, newutche mukkinneongane sontimóog wutchadchekeimouh nashpe Jehovah um Manittꝏ̄moh Israel kah wame mukkinneonk mꝏ̄mꝏ̄squeunaog Sontimoh.
9.19 Qut wame Sontimóog uttamwog wame mukkinneonk, nutchadchekeimounonuppanneg nashpe Jehovah um Manittꝏ̄mꝏ̄oh Israel? kah newajeh matta woh nummussunóunonog.
9.20 Yeu nuttinheonan, nuppomantamwaheóunonog, ishkont musquanittuonk nuhkuhkongqunan, newutche chadchekeyeuwaonk ne chadchekeimogkut.
9.21 Kah Sontimomóog wuttinnóuh pomantamwehettich (qut pogkomshaenuhettich kah wuttahhuppaenuhettich wutch wame mukkinneonk) neane Sontimóog quoshomahettit.
9.22 Kah Joshua ꝏ̄wehkomuh, kah nah ukkenꝏ̄nuh nꝏ̄wau, tohwutch wunnompbeukasseog, annꝏ̄waog, nenawun kenauussukauunnumun, wèechayeumeog.
9.23 Newutche yeuyeu kummatanumitteamwꝏ̄, kah kenaau matta pish wanne kutchippinninneuꝏ̄mwꝏ̄ wutch missinnuuneat, kah pogkomwushaenuog kah wuttuhhuppáenuog wutche week num Manittꝏ̄m.
9.24 Kah nag nampꝏ̄hamauaog Joshuahoh, kah nꝏ̄waog, newutche wunnamuhkut unnonaoh kittinneumog, Lord kum-Manittꝏ̄m annꝏ̄nop wuttinneumoh Mosesoh, kittinnumunkqunaóont wame ohke, kah paguanonat wame wadohkitcheg ohkeit wutch anaquabeog, Newajeh unkque wabeseog wutch nuppomantamꝏ̄onganun, newutche kenaau, kah yeu nutussenan.
9.25 Kah yeuyeu kusseh, nutapimun kenutcheganit, ne anantaman wunnegen kah sampwagk unnehhinnean, ne ussish.
9.26 Kah ne wuttinheon, kah uppohquohwunuh wutch wunnutcheganit wunnaumonuh Israel matta wunnushonaoont.
9.27 Kah Joshua uppogkomwushheaenuheuh, kah wuthuppaenuheuh ne kesukok wutch mukkinneonk, kah wutch wut-Altarumoh Jehovah nó pajeh yeu kesukok, ut ayeuonganit ne woh pepenog.
10.1 Onk n$nih, Adoni-zedek Jerusaleme ketassꝏ̄t, nꝏ̄tog Joshua sohkom Ai, kah papaquanne paguatauun (ne anteunkup Jericho kah ukkehtassꝏ̄tomomoh, ne wuttinteauun Ai kah ukkeitassꝏ̄tamomoh) kah wadohkitcheg Gibeon, wunohteaog Israelloh, kah ꝏ̄wéamukshonuh.
10.2 Ne?t mishe wabesuog, newutche Gibeon missi keihtotan, kah keitassꝏ̄tamótan newutche ánue missi onk ne Ai, kah wame neg wosketompaog. menuhkesuog.
10.3 Newajeh Adonibezek Jerusaleme ketassꝏ̄t, annꝏ̄teamo en Hohamut Hebrone ketassꝏ̄t, kah Piramut Jarmuthe ketassꝏ̄t, kah Japhia Lachishe ketassꝏ̄t, kah Debir Eglone ketassꝏ̄t, nꝏ̄wau.
10.4 Kuhkuhquegk en nuhhogkat, kah aninnumaiegk, onk woh nuttattogkodtamumun Gibeon, newutche wunohteaog Joshuahoh, kah wunnaumonuh Israel.
10.5 Newajeh yeug napanna tahsuog Ammoritse ketassꝏ̄tamwog, Jerusaleme ketassꝏ̄t, Hebrone ketassꝏ̄t, Jarmuthe ketassꝏ̄t, Lachishe ketassꝏ̄t, Eglone ketassꝏ̄t, nag miáyeog, kah kuhkuhqueog, nagumau, kah wame wutayeuwehteomꝏ̄oh, kah tuppuksinwog anaquohtag Gibeon, kah wutayeuhkóntamuneau
10.6 Kah Gibeone wosketompaog annꝏ̄teaꝏ̄og en Joshuahut ut Gilgalle tuppuksinnꝏ̄wonganit, nꝏ̄waog, ogkꝏ̄kunnukan kenutcheg, wutch kittinneumut, teanuk peyauósinan, pohquohwussinnean, kah aninnumaiinnean, newutche wame Ammoritse ketassꝏ̄tamwog, neg wadohkitcheg wadchutu, nutayeuuhkonittue miayetunkqunónog.
10.7 Neit Joshua kuhkuhqueu wutch Gilgal, naguh, kah wame ayeuwutteae missinninnuh weeche nagum, kah wame menuhkoshketompaog.
10.8 Kah Jehovah unnau Joshuahoh, ahque nag qushꝏ̄k, newutche nag nupponóog ut kenutcheganit, matta pish wosketomp nnag neepau anaquabean.
10.9 Newajeh Joshua teanuk peyaónont, kuhkuhqueu wutch Gilgal wompane.
10.10 Kah Jehovah wussohkauóuh ut anaquabhettit Israel, kah uppaguanuh nashpe mishe paguanittuonk ut Gibeon, kah wuttinnꝏ̄hkauôuh en mayut ne anshik Bethoron, kah wuttattogkomuh pajeh Azekah kah weehque Makkedah.
10.11 Kah nnih wasemohettit wutch anaquabhettit Israel, kah wómusséhettit en Bethoron, neit Jehovah uppenuhkauoh mogke qussukquanash wutch kesukqut wehque Azekah, kah nuppꝏ̄og, ánue monaog nuppꝏ̄og nashpe mussègane qussukquanash onk nag wunnaumonuh Israel nasháhetticheh nashpe togkodteg.
10.12 Neit Jehovah kenꝏ̄nau Jehovahoh, ne kesekok Jehovah maguk Amoritsoh ut anaquabhettit wunnaumonuh Israel, kah nꝏ̄wau ut wunnaumꝏ̄onganꝏ̄óut Israel, Nepauz, chequnikompaush ut Gibeon, kah ken nanepaúshadt ut ꝏ̄nóuhkoiyauut Ajalon.
10.13 Kah nepauz chequnikompau, kah nanepaushadt chequnappu, no pajeh missinninnuog annꝏ̄tauwanshahettit wuhhogkauh ut ummatwomꝏ̄óut, sun yeu mat wussukhosinꝏ̄h ut upbꝏ̄kumut Jasher? neit nepauz chequnappeup ut nanashauwe kesukqut, kah matta kenuppe womsu, papaume mamusse kesuk.
10.14 Kah wanne kesukod neaneunkquodtinno negonaeu, asuh nahohtôeu, Jehovah nꝏ̄tog ꝏ̄wadtauatonkqussuonk wosketomp: newutche Jehovah ayeuteanshau Israelloh.
10.15 Kah Joshua qushkeu, kah wame Israel weeche en Gilgalle tuppuksinꝏ̄onganit,
10.16 Qut yeug napanna tahsuog ketassꝏ̄tamwog wussemowog, kah puttogqueog ut hassunekit ut Makkedah.
10.17 Kah unnon Joshua nꝏ̄won, nappanna tahsuog yeug ketassꝏ̄tamwog namehheóog puttogqueog ut hassunnekit ut Makkedah.
10.18 Kah Joshua nꝏ̄wau, unnequánumꝏ̄k mogke qussukquanask, ut wussadtꝏ̄nônukque hassunnekit, kah na ponok wosketompaog, wunnánawehheónaôont.
10.19 Kah ahque pitchinwoegk, nꝏ̄swehtahhꝏ̄k kummatwomꝏ̄ôog, kah tottogkomꝏ̄k neg wuttát wágig, ahque unnanumók petutteagk wutotanaoont, newutche Jehovah kum Manittꝏ̄mwꝏ̄ upponuh kenutcheganꝏ̄wout.
10.20 Kah n$nih, Joshua kah wunnaumonuh Israel mahche nah paguanahettit nashpe mishe paguanittuonk nô pajeh mahchiná(n)it neg sequttahwutcheg petutteaog pummeneutausu otanash.
10.21 Kah wame missinninnuog wunohteae qushkeog en tuppuksinnꝏ̄wonganit, en Joshuahut, ut Makkedah: wanne howan mamontinnumꝏ̄ weenan ayeuuhkonittue howae wunnaumonuh Israel.
10.22 Neit nꝏ̄wau Joshua, woshwunnumꝏ̄k hassunnege wonóg, kah sohhꝏ̄wuttiegk napanna tahsuog ketassꝏ̄tamwog, wutch hassunnekit.
10.23 Kah nag wutusseneau, kah nag wussohhꝏ̄wuttauonnáuh nappanna tahsꝏ̄oh yeuh ketahsꝏ̄tamwoh wutch hassunnekit, Jerusaleme ketassꝏ̄t, Hebrone ketassꝏ̄t, Jarmuthe ketassꝏ̄t, Lachishe ketassꝏ̄t, Eglone ketassꝏ̄t.
10.24 Kah nnih, sohhꝏ̄wunáhettit yeuh ketassꝏ̄tamwoh en Joshua, neit Joshua wehkomau wame Israele wosketompáoh, kah unnau umumugquompomꝏ̄uh ayeuteaog, neh weechogqutcheh, pasꝏ̄tshagk: ponámꝏ̄k kusseetꝏ̄óash wussittippukanꝏ̄óut yeug ketassꝏ̄tamwog, kah nag pasꝏ̄tshaog, kah ponamwog wusseetꝏ̄oash ut nag wussittippukánꝏ̄óut.
10.25 Kah Joshua nah wuttinuh, wabesehteogk asuh chepshuhteogk, menukesek, kah wuttꝏ̄anatamꝏ̄k: newutche Jehovah pish yeu wuttinheon wame kummatwomꝏ̄uh neg ayeuuhkonógig.
10.26 Kah ompetag Joshua wuttogkomuh, kah wunnushuh, kah nappanna wutteáshaóhshanuh, mehtugqut, kah nag woushaog mehtugqut pajeh wonnonkꝏ̄ut.
10.27 Onk n$nih, papaume ahhuttꝏ̄che wayont, Joshua annꝏ̄teamꝏ̄, kah (n)ag wunnꝏ̄konouh wutch mehtugqut, kah wuttinuhkonauh hassunekit uttoh adt puttogquehetteup, kah ponamwog mogku qussukquanash hassunnekkônukqut, yeu pajeh yeu kasukok.
10.28 Kah ne kesukok Joshua sohkauau Makkedah, kah wuttogkomuh en kenag togkodteg, kah ukketassꝏ̄tamꝏ̄mꝏ̄uh uppapaguane paguanuh, nagumau, kah wame keteahogkounoh neg na apitcheg, wanne howáne usquetahwhau, kah unneheau Makkedahe ketassꝏ̄tamwoh neanheomp Jerichoe ketassꝏ̄tamwoh.
10.29 Neit Joshua paumushop wutch Makkedah, kah wame Israel weeche en Libnah, kah ayeuuhkontam Libnah.
10.30 Kah Jehovah ne wonk ummagun, kah ukketassꝏ̄tamomꝏ̄uh, en wunnutcheganit Israel, kah wuttogkodtamun nashpe an kenag togkodteg, kah wame neg noh apitcheg keteahogkounoh: wanne howane squehtahwóou kah wuttinheuh nag ukketassꝏ̄tamomꝏ̄oh, neanheomp Jerichoe ketassꝏ̄tamwoh.
10.31 Kah Joshua paumusháu wutch Libnah kah wame Israel weeche, en Lachish, kah wutayeuuhkonittue tuppuksinnꝏ̄wontamun kah wutayeuuhkontamun.
10.32 Kah Lord magou Lachishoh en wunnutcheganit Israel, ne sohhog nahohtoeu kesukodtae, kah wuttogkodtamun nashpe an kenag togkodteg, kah wame ne keteahogkounog, neane wame ne anteunkup Libnah.
10.33 Neit Horam ketssꝏ̄t ut Gezer, kuhkuhqueu aninnumáuonat Lachish, kah Joshua wuthogkomuh kah wame ummissinninneumoh nó pajeh matta wutusquttahwhounat.
10.34 Kah wutch Lachish, Joshua paumushau en Eglon, kah wame Israel weeche, kah wutayeuuhkonittue tuppuksinnꝏ̄wontamuneau, kah wutayeuuhkontamuneau.
10.35 Kah sohkmuneau ne kesukok, kah wuttogkodtamuneau nashpe an kenag togkodteg, kah wame ne keteahogkounog neg naapitcheg, papaquanne paguanuh ne kesukok, neane wame ne anteunkup Lachish.
10.36 Kah Joshua kuhkuhqueu wutch Eglon kah wame Israel weeche en Hebron, kah wutayeuuhkontamuneau.
10.37 Kah wussohkomuneau, kah wuttogkodtamuneau nashpe an kenag togkodteg, kah neh ukketassꝏ̄tamomꝏ̄uh, kah wame neh keteahogkounoh wanne howane squehtahwoh, neane wame ne anteunk Eglon, qut uppapaquane paguatáuun, kah wame keteahogkounoh neh na apinitcheh.
10.38 Kah Joshua qushkeu kah wame weeche Israel en Debir, kah wutayeuuhkontamun.
10.39 Kah wussohkomun kah ukketassꝏ̄tamomꝏ̄uh, kah wame wutotanaoash, kah wuttogkomôuh nashpe an kenag togkodteg, kah papaquane paguanau wame keteahogkounuh neh na apinitcheh: wanne howane squehtahwou, ne inteunkup Hebron, ne wuttinteuuun Debir kah ukketassꝏ̄tamomꝏ̄uh, kah neanteunkup wonk Libnah, kah ukketassꝏ̄tamꝏ̄mꝏ̄uh.
10.40 Nemekuh Joshua togkodtam wame wadchue wutohtimoneash, kah Sowanie, kah ꝏ̄nouhkoiyeuut, kah tohkekomutu, kah wame ukketassꝏ̄tamomꝏ̄uh, wanne howane squehtahwou qut uppapaquane paguánuh wame neh nanashonitcheh, neanannꝏ̄hteamup Jehovah um-Manittꝏ̄moh Israel.
10.41 Kah Joshua nah wuthogkomuh, wutch Kadesh Barnea wehque Gaza, kah wame Goshene wutohtimoin, wehque Gibeon.
10.42 Kah wame yeug ketassꝏ̄tamwog kah wutohkeyeu, Joshua wussohkomun pasukqut newutche Jehovah um-Manittꝏ̄moh Israel ayeuwutteaunshoh Israeloh.
10.43 Kah Joshua qushkeu, kah wame weeche Israel, en Gilgalle tuppuksinnꝏ̄wonganit.
11.1 Kah n$nih, Jabin Hazore ketassꝏ̄t, nꝏ̄tog, annꝏ̄hteamo en Jobab Madone ketassꝏ̄t, kah en Shimirone ketassꝏ̄t, kah en Achshaphe ketassꝏ̄t.
11.2 Kah en ketassꝏ̄tamwehtu nanummie wadchutu, kah mukoshqueteaehtu, sowaniyeue wutch Chinneroth, kah ut ꝏ̄nouhkoiyeuut, kah ut Dore sussippoiyeuash, wutcheksuiyeu.
11.3 En Cananitsut wutchepwayeu, kah wutcheksuiyeu, kah en Amoritsut, kah en Hittitut, kah Perizitut, kah Jebusitut en wadchuwehtu, kah en Hivitut, agwe Hermon, ut Mizpeh ohkeit
11.4 Kah Sohhamwog, nakumau kah wame wutayeuwehteomꝏ̄uh weeche monaog missinninnuog, neane nagunt keihchippam kehtahhannit mattaanukek nashpe Horsesog kah chariotsash muttaantash.
11.5 Kah wame yeug ketassꝏ̄tamwog miaehettit, peyaog kah moeu appuog kishke Merome nippekontu, ayeuuhkonanat Israel.
11.6 Kah Jehovah unnau Joshuahoh, ahque wabesish wutche nag, newutche sáup papaume yeuuttꝏ̄cheyeuꝏ̄k, nag nummagununk wame nushonaóont ut anaquabhetit Israel, pish kuttummutchahtahtahwhomwꝏ̄ wuthorsessumouh, kah pish kutchikossumumwꝏ̄ wutchariotsumꝏ̄oash nashpe nꝏ̄tau.
11.7 Neit Joshua peyau kah ayeuteae missinninnuh weeche nagum, ayeuuhkonittue nahoh, kishke Merome nippeehtu, tiadche, kah ukquentauóuh.
11.8 Kah Jehovah nah ummagunuh en wunnutcheganit Israel, nah wuttogkomóuh, kah wunnꝏ̄swttahwhóuh wehque mishe Zidon, kah wehque Misrephoth-maim, kah weehque Mispeh ꝏ̄nóuhkoiyeuut, wutchepwoiyeu, kah nah wuttatagkomóuh nô pajeh wanne howane wussequttahwhónaóont.
11.9 Kah Joshua nah wuttinheuh ne ánont Jehovah, tattamutchahtahtahwhau wuthorsesumóuh, kah chikohsum wut-chariotsumóuh, nashpe nꝏ̄tau.
11.10 Kah ne ahquompak Joshua qushkeu kah sohkauau Hazoroh, kah togkokmau neh ukketassꝏ̄tamꝏ̄mꝏ̄uh, nashpe an kenag togkodteg, newutche Hazor negonnae uppuhkukꝏ̄ꝏ̄p ut wame yeush assꝏ̄tamꝏ̄ongash,
11.11 Rah togkomáog wame keteahogkóuunoh neh na apinitcheh nashpe an kenag togkodteg, papaquanne uppaguannóuh, wanne howan ushquinneaoon wunnahnashónat, kah chikkoswaog Hazroh nashpe nꝏ̄tau,
11.12 Kah wame wutotanaoash yeug ketassꝏ̄tamwog, kah wame ukketassꝏ̄tamómꝏ̄uh Joshua wussohkauoh, kah wuttogkomuh nashpe an kenag togkodteg, kah papaquanne paguanuh, neane Moses wuttinneumoh Jehovah annꝏ̄nomp.
11.13 Qut yeush keitotanash nish manuhkohtagish, Israel matta wutchikohsumꝏ̄unaoash, qut webe Hazor, ne Joshua wutchikohsumun,
11.14 Kah wame sequttahhamꝏ̄ongash yeush ut otanehtu, kah neetassuog wunnaumonuh Israel wunnemunnumunáuh, sequttahhamóonk wutch wuhhogkauh, qut nish$noh wosketompuh wuttogkomóuh an kenag togkodteg, nô pajeh mahche paguanont, kah wanne howane squinneanoꝏ̄og wunnanashóneat.
11.15 Neannꝏ̄nomp Jehovah Mosesoh wuttinneumoh, ne wuttin annꝏ̄non Moses Joshuahoh: kah ne wutusscn Joshua: wanne teag usquesu wame ne Jehovah anannꝏ̄nomp Mosesoh,
11.16 Nemehkuh Joshua wussohkomun wame ne ohke, wadchuash, kah wame sowanohkomuk, kah wame Goshene ohke, kah ꝏ̄nauhkut, kah mukoshqut, kah Israele wadchu, kah ne ꝏ̄nóuhkôi.
11.17 Wutch Halake wadchuut, ne ánshik Seir, wehque Baal-Gad, ut Lebanone ꝏ̄nouhkoi, agwe Hermane wadchuut, kah sohkauau wame ukketassꝏ̄tamômꝏ̄uh kah nah wuttogkomuh kah uppuanuh.
11.18 Joshua wussepe ayeuwuttinneáuh, wame yeu(h) ketassꝏ̄tamwoh.
11.19 Na matta keitotan ne wanohkonont wunnaumonuh Israel: webe Hivitsog wadohkitcheg Gibeon, wame ayeuw[t]tue wunnemunnumunash.
11.20 Newutche ne wutusseonk Jehovah, menehketeauunat wuttahhꝏ̄oash, onk woh peyaog ayeuuhkononat Israel, onk woh uppapaquane paguanonat, onk woh matta kitteamonteanumóog: qut woh paguanuh ne Jehovah anannꝏ̄nont Mosesoh.
11.21 Kah ne ahquompak Joshua peyeu, kah tummehtahwhaog Anakimsoh wutch wadchuuhkontu, wutch Hebron, wutch Debir, wutch Anab, kah wutch wame Judae wadchutu, kah wutch wame Israelle wadchutu, Joshua uppapaquane paguanuh, weeche wutotanáoash,
11.22 Wanne howae Anak?m squehtahwhóun, ut wutohtuóut wunnaumonuh Israel, webé ut Gaza, ut Gath, kah ut Ashdod nag nawhutch squehtahwhoog.
11.23 Nemehkuh Joshua neemunum mamusse ohke, neaunag wame neanont Joshua Mosesoh, kah Joshua wuttinnumauon Israelloh wutche ohtóonk, neaunag chippanꝏ̄ongane wutchachaubiyeuonganóoash. kah ohke anwôhshin wutch ayeu wuttuonganit.
12.1 Kah yeug ketassꝏ̄tamwog ut ohkeit neh wunnaumonuh Israel togkomahetticheh, kah ahtóog wutohkeyeu, ogkomut Jordan, nogque ahhut pashpishont, wutch Arnonne sepuut, wehque Hermone wadchuut, kah wame mukoshqut wutcheksuiyeu.
12.2 Sihon Amoritse ketassꝏ̄t, noh wadohkit Heshbon, kah nanawunum wutch Aroer, ne ohtag penugquhkontu Arnonne sepuut, kah wutch nóóhtuk, kah wutch pohshe Gilead, wehque Jabbake sepuut, ne wussissepoeiyeumu wunnaumonuh Ammon.
12.3 Kah wutch mukoshquttaut wehque Cinnerothe keitahhanit wutchepwoiyeu, & wehque mukoshquttae keitahhannet, salte keitoh wutchepwoiyeu, en may (a)inshik Bethjeshimoth, kah wutche sowaniyeu agwe Ashdod-Pisgah.
12.4 Kah wussissepoiyeum Og Bashane ketassꝏ̄t, noh mo squehtahwhóu wutch mogoshketompaut, neg wadohkitcheg Ashteroth kah Edrei.
12.5 Kah nanawunnum wadchuut Hermon, kah ut Salcah, kah ut wame Bashanut, en wussissepoiyeumꝏ̄wóut Geshuritsog, & Maachathitsog, kah pohshe Gilead, wussissepóiyeum Sihon Heshbone ketassꝏ̄t,
12.6 Moses wuttinneumoh Jehovah, & wunnaumonuh Israel, nah wuttogkomouh: & Moses wut(t)i(?)eumoh Jehovah wuttinnumauon wutche ahtoonk Reubenitsoh, kah Gaditsoh, kah pohshe wutchippanꝏ̄onk Manasses.
12.7 Kah yeug ketassꝏ̄tamwog ne ohkeit, neh Joshua kah wu?aumonuh Israel togkomahetticheh, wut–hshame Jordan, wutcheksuiyeu, wutch Baal-g(a)d, ut Labanonne ꝏ̄nouhkoiyeuut, wehque wadchuut Halak, ne ánshik Seir, ne Joshua anumauomp wutchipanoonganoash Israel, wutche ahtoonk, neaunag wutchadchabiyeuonganꝏ̄oash.
12.8 Ut wadchukontu, kah en ꝏ̄nóuhkoiyeutu, kah en mukoshqutahtu, kah ut tohkekommútu, kah en touohkomukqut, kah sowanohkomukqut, Hittitsog, Amoritsog, kah Cananitsog, Perizzitsog, Hivitsog, kah Jebusitsog.
12.9 Jerichoe ketassꝏ̄t pasuk, Aie ketassꝏ̄t kishke Bethel pasuk.
12.10 Jer[]saleme ketassꝏ̄t pasuk, Hebronne keta(ss)ꝏ̄t pasuk.
12.11 Jarmuthe ketassꝏ̄t pasuk, Lachishe kutassꝏ̄t pasuk.
12.12 Eglone ketassꝏ̄t pasuk: Gezere ketassꝏ̄t pasuk.
12.13 Debire ketassꝏ̄t pasuk: Gedere ketassꝏ̄t pasuk.
12.14 Harmahe ketassꝏ̄t pasuk: Arade ketassꝏ̄t pasuk.
12.15 Libnahe ketassꝏ̄t pasuk: Adullame ketassꝏ̄t pasuk.
12.16 Makkedahe ketassꝏ̄t pasuk: Bethelle ketassꝏ̄t pasuk.
12.17 Tappuaáhe ketassꝏ̄t pasuk: Hephere ketassꝏ̄t pasuk
12.18 Ahpheke ketassꝏ̄t pasuk: Lasharone ketassꝏ̄t pasuk.
12.19 Madáne ketassꝏ̄t pasuk: Hazare ketassꝏ̄t pasuk.
12.20 Shimron-merone ketassꝏ̄t pasuk: Achshaphe ketassꝏ̄t pasuk.
12.21 Taanache ketassꝏ̄t pasuk, Megiddoé ketassꝏ̄t pasuk.
12.22 Kedeshe ketassꝏ̄t pasuk, Jokneáme, Carmelle ketassꝏ̄t pasuk.
12.23 Dore ketassꝏ̄t ut Dore sussippóiyeuut pasuk, wutohtimoinne ketassꝏ̄t, ut Gilgal pasuk.
12.24 Titzahe ketassꝏ̄t pasuk: wame ketassꝏ̄tamwog nishwinchagkodtog, kah pasuk.
13.1 Neit Joshua kutchisuꝏ̄, kah kodtumꝏ̄ash togkomuk, Jehovah wuttinuh, Kukkehchisu, kuttogkomuk kodtumꝏ̄ash, kah monat ohke squeithamun ohtauunat.
13.2 Yeu ohke ne ash squttahhamuk, wame wussissipóiyeumꝏ̄ Philistiansog, kah wame Geshuri.
13.3 Wutch Sihor, ne anaquohtag Egypt, wehque E(k)rone sussippoiyeuash, nanummaiyeu ne wetogketamuk Cananitsut, n(a)panna tahsuog Philistianse sontimóog Gazathitsog Ashdothitsog, Eshkalonitsog, Gittitsog, kah Ekronitsog wonk Avitsog.
13.4 Wutch sowaniyeu, wame wotohtu Cananitsog, kah Mearah, ne kishke Sodoniansog, wehque aphek, wehque wussissiepoiyeumꝏ̄out Amoritsog,
13.5 Wutohtu Giblitsog, kah wame Lebanon nogque adt pashpishont, wutch Baal G(a)d, agwe Hermone wadchuut, wehque adt petutteamuk Hamath.
13.6 Wame wadohkitcheg wadchuekontu wutohtimoneat, wutch Lebanon, wehque Misrephothmaim, wame Sidoniansog, neg pish nutamaꝏ̄hkauoog, wutch anaquabhettit wunnaumonuh Israel: webe tanohtoadtue chachabenush en Israelitsut, wutch ahtoonk, neanannꝏ̄nun,
13.7 Newutche yeuyeu chippinsh yeu ohke wutch ohtoonk en pasakꝏ̄gun tahshe chippanꝏ̄onganit, kah uppohshe chippanꝏ̄wonk Manasseh.
13.8 Nag weeche Reubenitsog, kah Gaditsog mahmahche attumunumuppanneg wutohtoonganꝏ̄ ne Moses anumauomp ogkomuk Jordan, wutchepwoiyeu, neane Moses wuttinneumoh Jehovah aninnumauomp.
13.9 Wutch Aroer, ne ohtag penugquékontu Arnone sepuut, kah keitotan ne ohtag nóahtuk, kah wame Medebae mukkoshqut wehque Dibon.
13.10 Kah wame Sihon wutotanash, Amoritse ketassꝏ̄t. noh nanawunuk Heshbon, wehque wussissepoiyeumut wunnaumonuh Ammon.
13.11 Kah Gilead, kah wussissepoiyeumꝏ̄wout Geshuritsog, kah Maachathitsog, kah wame Hermone wadchu, kah wame Bashan wehque Salchah.
13.12 Wame wutassꝏ̄tamoonk Og ut Bashan noh nanauwunuk ut Ashteroth, kah ut Edrei, noh ashqueneanit, wutch neg ashquttahwhutcheg, magoshketompaog newutch yeuh Moses togkomumpoh, kah sohkauompoh.
13.13 Qut wunnaumonuh Israel, matta sohhꝏ̄kauoog Geshuritsoh, asuh Maachathitsoh, qut Geshuritsog kah Maachathitsog neg weetatteamoncheg Israelitsoh pajeh yeu kesukok.
13.14 Webe wutchippanꝏ̄onk Levi matta wuttinnumauoh ahtóonk, sephamauaongash Lord um-Manittꝏ̄moh Israel, ayimukish ut nꝏ̄taut, nish wutahtóonganoash, ne anomp.
13.15 Kah Moses aninnumauau wutchippanꝏ̄onk wunnaumonuh Reuben, neaunag wutteateashiyeuonganôoash.
13.16 Kah wussippoiyeumꝏ̄ wutch Aroer, ne ohtag punukquekontu Arnóne sepuut kah keitotan ne noahtuk ohtak kah wame mukoshqut kishke Medeba,
13.17 Heshbon, kah wame wutotanash nish ohtagish mukoshquttaut: Dibon, kah Bamoth, Bal, kah Beth Baalmeon.
13.18 Kah Jahzah, kah Kedemoth, kah Mephaath.
13.19 Kah Kirjathaim, kah Sibmah, kah Zarebshahar, ut ꝏ̄nouhkoi wadchuut.
13.20 Kah Beth-peor kah Ashdoth pisgah, kah Beth jeshimoth.
13.21 Ka(h) wame mukkoshquttae keitotanash, kah wame wutassꝏ̄timóonk Sihon Amoritse ketassꝏ̄t, noh nanawunuk Heshbon, neh Moses togkomompoh, weeche Midiane sontimoh, Evi, kah Rekem, kah Zur, kah Hur, kah Reba, neg Sihonne mugquompôog, wodohkitcheg, ne wutohtimoneat.
13.22 Balaam wonk wunnaumonuh Beor, noh pauwau, wunnaumonuh Israel wunnushouh nashpe togkodteg, kenugke nah nashahetticheh,
13.23 Kah wussissepoiyeum wunnaumonuh Reuben, ne Jordan, kah ne sussippoiyeumo wutohtóonk wunnaumonuh Reubene, neaunag wutteateashiyeuonganóoash, otanash kah otanamesash na ohtagish.
13.24 Kah Moses aninnumauau ahtoonk wutchippanóonk Gad, en wunnaumonat Gad, neaunag wutteateashiyeuonganóoash.
13.25 Wussissepoiyeumꝏ̄ Jazer kah wame Giliade otanash, kah pohshe wutohke wunnaumonuh Ammon, wehque Aroer ne anaquohtag Rabbah.
13.26 Kah wutch Heshbon wehque Ramath Mizpeh, kah Betonim: kah wutch Mahanaim wehque wussissepoiyeum Deber.
13.27 Kah ꝏ̄nouhkoi, Peth-Aram, kah Beth-nimrah kah Succoth, kah Zaphan, ne asqueyeuꝏ̄k wutassꝏ̄tamóonk Sihon Heshbone ketassꝏ̄t, Jordan & wussissepoiyeum, en sussippoi Cinnerothe keitoh, ogkomut Jordan, wutchépwoiyeu.
13.28 Yeu wutohtôonk wunnaumonuh Gad, neaunag wutteateash¡yeuonganꝏ̄, wutotanash, kah otanamesash.
13.29 Kah Moses wuttinnumauon pohshe wutchippanꝏ̄onk Manasseh, kah wutohtóonk pohshe wutchippanꝏ̄onk Manasseh nashpe wuttteateashiyeuonganꝏ̄.
13.30 Kah wussissippoiyeumꝏ̄ wutch Mahana?m, wame Bashan, wame wutassꝏ̄tamôonk Og Bashane ketassꝏ̄t, kah wame Jáire otanash, nish ohtagish Bashan, nequtta tahshinchagkodtash keitotanash.
13.31 Kah pohshe Giliad, kah Ashteroth, kah Edrei, keitotanash ut Ogé wuttahsꝏ̄tamꝏ̄onganit ut Bashan, wutchayeuog wunnaumonuh Machir, wunnaumonuh Manasseh, en pohshe wunnaumonuh Machir, nashpe wutteashiyeuonganóoash.
13.32 Yeush ohkeash chachabenukupash Moses wutche ohtoóonk, ut Moabe mukoshquttaut, ogkomut Jordan, kishke Jericho wutchepwoiyeu.
13.33 Qut wutchippánꝏ̄onk Levi, Moses matta wuttinnumauoh ohtôonk, Lord um-Manittꝏ̄moh Israel neh wutohtaonganꝏ̄, ne anomp.
14.1 Kah yeush ohkeash, nish wunnaumonuh Israel ohtauehetticheh ut Canane ohkit nish Eliezer sephausuen, kah Joshua wunnaumonuh Nun, kah wobohkuhkꝏ̄utcheg ut wutꝏ̄shinneat, wutchippanꝏ̄wonganoash wunnaumonuuh Israel, nag wutchachaubenumunaoash, wutch ohtôonk.
14.2 Nashpe tanohtoadtuonk ne wutahtoonganꝏ̄, nean annꝏ̄teamwit Jehovah nashpe wunnutcheganit Moses, wutche pasukꝏ̄gun tahshe chippanꝏ̄ongash, kah pohshe chippanꝏ̄onk.
14.3 Newutche Moses aninnumauomp wutohtoonganꝏ̄ neese chippanukeg, kah pohshe, ogkomut Jordan: qut en Levitsut wanne wuttinnumauoh ahtóonk nah kenugke
14.4 Newutche wunnaumonuh Joseph neese chippanoog, Manasseh kah Ephraim: newajeh mó aninnumauonk wutchippiyeumwꝏ̄ Levitsoh ut ohkit, webe otanash ayinneat, weeche weeneyeuꝏ̄gish, wutch wunnetasseumꝏ̄uh, kah wuttinnetuonganꝏ̄.
14.5 Jehovah nean annꝏ̄nomp Mosesoh, ne wutusseneau wunnaumonuh Israel, kah nag chachaubenumwog ohké.
14.6 Neit wunnaumonuh Judah peyaoh Joshuahut ut Gilgal, kah Caleb wunnaumonuh Jephunneh ukkenezit, wuttinuh kꝏ̄wahteo ne teag, ne Jehovah anomp Mosesoh manittowompoh, papaume nen kah ken ut Kadesh-Barnea.
14.7 Neyaunehchage kodtumwohkomup Moses wuttinneumoh Jehovah anꝏ̄nukquean, wutch Kadesh-Barnea natáuwohtinat ohke, kah wonk nuppaudaunchemꝏ̄kouomp, neaunagkup, ut nuttahhut.
14.8 Qut nematog neg weechogqueuhpanneg mohtupahteauꝏ̄panneg wuttahhꝏ̄oash missinninnuog: qut nen mamusse nutasukauop Jehovah num-Manittꝏ̄m,
14.9 Kah Moses chadchekeyeuop ne kesukok nꝏ̄wop, wunnamuhkut ohke ne kussétash tashkukomꝏ̄mꝏ̄uk, ne pish kutahtóonk, kah keneechanog micheme, newutche mámusse asuhkau Jehovah num-Manittꝏ̄m.
14.10 Kah yeuyeu kusseh, Lord nuppomantamwahuk, ne anꝏ̄wop, yauunchage kah napanna tahshinash kodtumꝏ̄ash nadteoh Jehovah anꝏ̄wadt yeu kuttꝏ̄onk Mosesoh, wunnaumonuh Israel paumushanit touohkomuk, kah yeuyeu kusseh, yeu kesukok shwosuk tahshinchag kah napanna nukkodtumwohkom.
14.11 Qut ash pumme nummenuhkes yeu kesukok, neane ne kesukok Moses annꝏ̄nukquean, neannuhkeseomp na ut, ne nuttinnuhkesin yeuyeu, wutch ayeuwuttuonk, naneeswe sohhamunat kah petukonat.
14.12 Newutche yeuyeu uninnumah yeu wadchu Jehovah ne anꝏ̄wop ne kesukok, (newutche kenꝏ̄tamup ne kesukok, Anakimsog né wutayinneaoh, kah wutꝏ̄tanaóash mogkiyeupash, kah pummenusuash) Jehovah wetomukquean, neit pish nuttapenum nag nutamꝏ̄hkóónôut, ne anꝏ̄wop Jehovah.
14.13 Kah Joshua ꝏ̄nanumuh, kah aninnumauau Caleboh wunnaumonuh Jephunne, Hebron wutche ohtóonk,
14.14 Newajeh Hebron ꝏ̄tohtóonkanin Caleb wunnaumanuh Jephunneh ukkenázit yeu pajeh kesukok, newutche mamusse asuhkauau Jehovahoh um Manittꝏ̄moh Israel.
14.15 Kah negonne ussowetamun Hebron, Kirjath Arba, noh masugkenuk wutch kenugke Anakimsut, kah ohke anwohshin wutch ayeuwuttinneat.
15.1 Neit mo wuttittanohtóadtuonk wutchippánꝏ̄onk wunnaumonuh Judah, nashpe wutteateashiyeuonganꝏ̄oash, wehque Edom sussippoiyeuut, Zinne touohkomuk sowaniyeu, ne mo aonkoue chippai sowaniyeue sussippoi.
15.2 Kah sowaniyeu sussippoiyeumꝏ̄, ne wutch Salte kehtahhanne kehchippam wutch pꝏ̄tuppogqut ne anaquoshik sowaniyeu.
15.3 Kah wutchishau sowaniyeu wehque Maaleh-acrabbim, kah pómushau en Zin, kah kuhkukwshin sowaniyeu en Kadesh batneá kah pamsheau en Hezron, kah kuhkuksheau en Adar, kah quinnupsheau en Karkaa.
15.4 Kah na wutch pamsheau en Azmon, kah ussishau Egypte sepuut: kah na weehqshunk ne sussippoiyeuut, kehtahhannit, yeu pish kussowaniyeue sussippoiyeumꝏ̄.
15.5 Kah wutchepwoiyeue sussippoi, Salte keitoh, wehque wehqshik Jordan: kah wunnanummiyeue sussippoiyeumꝏ̄, wutch ketahhanne pꝏ̄tuppagwut, aóngkoue Jordan,
15.6 Kah sussippoi monchashau wehque Bethhoglah, kah pamshau nanummiyeuiyeu Betharabah: kah sussippoi kuhkukqsheau en ukqussukquanumit Rohan wunnaumonuh Reuben.
15.7 Kah sussippoi kuhkukqsheau nogque en Debir. wutch wutꝏ̄nouhkoiyeumuh Achor kah neit nanummiyeu nogque en Gilgal, ne anaquohtag en kuhkukqshik Adumi(m), ne sowaniyeueiyeu sepuut, kah sussippoi ushishau nogque en Enshemeshe nippissepaguot, kah ne adt sohqshunk en Enrogel.
15.8 Kah sussippoi kuhkukqsheau kishke ꝏ̄nouhkoiyeuut wunnaumonuh Hinnom, en Jebusitse sowaniyeueiyeu, ne Jerusalem: kah sussippoi kuhkuhqsheau en koduhk(o)ag wadchuut, ne anaquohtag Hinnone ꝏ̄nouhkoi, wutcheksuiyeu, ne weekshik ꝏ̄nouhkoiyeumꝏ̄ magoshketompaog, nanummiyeu.
15.9 Kah sussippoi ushishau koduhkôag wadchuut, en tohkekommupagwut Nephtoah, kah weeqshau ꝏ̄tanahtu Ephrone wadchuuhkontu: kah sussippoi ushishau Baalah, ne Kirjath-Jearim.
15.10 Kah sussippoi weenushau wutch Baalah wutcheksuiyeu wehque wadchuut Seir, kah pamsheau en kishkontu wadchuut Jearim (ne Chesalon) nanummiyeu, kah womsisháu Bethshemesh, kah pamushau en Timnah.
15.11 Kah sussippoi sohwushau en kishe Ekron nanummiyeu. kah sussippoi ushishau Shicron, kah pamushau wadchuut Baalah, kah sohwushau en Jabneel, kah ne wehqshunk sussippoi ne kehtahhanneuꝏ̄.
15.12 Kah wutcheksue sussippoi ne mishe keitoh, kah ne sussippoi, yeu wussissippoiyeumꝏ̄ wunnaumonuh Judah, waeenu, neaunag wutteateashiyeuonganooash.
15.13 Kah aninnumáuau Caleboh wunnaumonuh Jephunne, chippai ut kenugke wunnaumonat Judah, neaunag wuttannꝏ̄teamꝏ̄onk Jehovah en Joshuahut: wutotan Arba ꝏ̄shoh Anak ne [K]ebron.
15.14 Kah Caleb na ꝏ̄tꝏ̄hkauon nishnoh wunnaumonuh Anak, Sheshai, kah Ahiman, kah Talmai wunneechanoh Anak.
15.15 Kah na wutch kuhkuhquehtáuáu en nah wadohkinitcheh Debir, kah negonne ussowetamunah Debir Kirjath-Sepher.
15.16 Kah Caleb nꝏ̄wau, noh togkodtog Kirjath-sepher, kah sohkog, noh nuttinnumau Achsah nuttaunesoh ꝏ̄mittamwussinneat.
15.17 Kah Othniel wunnaumonuh Kenaz, wematoh Caleb, wussohkomun. kah wuttinnumauoh Achsahoh wuttaunoh ꝏ̄mittamwussissinneat.
15.18 Onk n$nih paont, wunnánompassumoh wehquetamauonat ꝏ̄shoh ohteuk, kah nꝏ̄keu wutch asseut, kah Caleb wuttinuh, teag kukkodtantam.
15.19 Wunnampꝏ̄hamauoh áninnumah wunanittuonk: newutche kittinnumah sowanohkomuk kah wonk aninnumah tohkekommupóg, kah wuttinnumauoh kuhkuhque tohkekommuash, kah agwee tohkekomuash.
15.20 Yeu wutahtoonk wutchippannꝏ̄onk
15.21 Kah aongkoue ukkeitotanash wutchippannnꝏ̄onk wunnaumonuh Judah, nogque Edome sussippoiyeuut sowaniyeu, yeush Kabzeel, kah Eder, kah Jagur,
15.22 Kah Kinah, kah Dimonah, kah Adadah.
15.23 Kah Kadesh, kah Hazor, kah Ithman.
15.24 Ziph, kah Telem, kah Bealoth.
15.25 Kah Hazor, Hadartah, kah Kerioth, Hezrom, ne Hazor.
15.26 Amam, kah Shema, kah Moladoh.
15.27 Kah Hazar, Gaddah, kah Heshmon,
15.28 Kah Hazarshal, kah Beersheba, kah Biziothiah,
15.29 Baalah, kah Jim, kah Azem.
15.30 Kah Eltolad, kah Chesiel, kah Hormah.
15.31 Kah Ziglag, kah Madmanah, kah Sansahnah.
15.32 Kah Lebaoth kah Shilhim kah Ain, kah Rimmon wame keitotanush neenesinchagkodtash kah paskꝏ̄gun, nashpe wutotanamesꝏ̄oash.
15.33 Kah ꝏ̄nóuhkoiyeuut, Eshtaol kah Zoreah, kah Ashnah.
15.34 Kah Z(a)noah kah Engannim, Tappua, kah Enam.
15.35 Jarmuth kah Adullam, Socoh kah Azekah.
15.36 Kah Sharaim, kah Adithaim kah Gederah, kah Gederot(h)aim, naboyauunash keitotanash na(sh)]pe wutotanamesꝏ̄ꝏ̄ash.
15.37 Zenan, kah Hadashak, kah Magdalgad.
15.38 Kah Dileam, kah Mizpeh, kah Joktheel.
15.39 Lachish, kah Bozkath, kah Eglon.
15.40 Kah Cabbon, kah Lahmam, kah Kithlish.
15.41 Kah Gedaroth, Beth-Dagon, kah Naamah, kah Makkedah, nabonequtta tahshinash otanash nashpe wutꝏ̄tanamesuꝏ̄ash.
15.42 L(e)bnah, kah Ether, kah Ashan.
15.43 Kah Jiphta, kah Ashnah, kah Nezib.
15.44 Kah Keilah, kah Achzib, kah Mareshah, paskꝏ̄gun tahshinash keitot(a)nash nashpe wutotanamesꝏ̄oash,
15.45 Ekron nashpe wutotanash, kah wutꝏ̄tatamesash.
15.46 Wutche Ekron wehque kehtahhannit, wame ne kishke Adshod, nashpe wutotanamesꝏ̄ash.
15.47 Ashdod nashpe wutotanash kah wutotanamesash, Gaza nashpe wutotanash kah wutotanamesash, wehque Egypte sepuut, kah mishe kehtahhannit kah ne sussipoe,
15.48 Kah ut wadchuu(h)kontu Shamir, kah Jattir, kah S(o)coh.
15.49 Kah Dannah, kah Kirjath-sannah ne Debir,
15.50 Kah A(n)ab, kah Ashtemoh, & Anim,
15.51 Kah Goshen, kah Holon, kah Giloh, nabo nequttuꝏ̄ash keitotanash nashpe wutotanamesuꝏ̄ash.
15.52 Arab, kah Dumah, kah Eshean,
15.53 Kah Janim, kah Beth-tappuah, kah Aphekah,
15.54 Kah Humtah, kah Kirjath-arba, (ne Hebron) kah Zior, pasakꝏ̄gun tahshinash otanash, nashpe wutotanamesꝏ̄oash.
15.55 Maon-Carmel, kah Ziph, kah Jattah,
15.56 Kah Jezreel, kah Jokdeam, kah Z(a)noah,
15.57 Cain, Gibeah, kah Timnah: piogquottash keitotanash nashpe wutotanamesꝏ̄ash.
15.58 Halhul, Beth-zur, kah Gedor,
15.59 Kah Maarath, kah Beth anoth, kah Eltekon: nequtta tahshinash keitoanash nashpe wutotanamesꝏ̄oash.
15.60 Kirjah baal, (ne Kirjath-jearim) kah Rabbah: neenash keitotanash nashpe wutotanamesꝏ̄oash.
15.61 Ut touohkomukqut, Beth-arabah, Middin, kah Sacacah
15.62 Kah Nibshan, kah salte keitotan, kah Engedi: nequtta tahshinash keitotanash nashpe wutotnamesꝏ̄oash.
15.63 Papaume Jebusitsog, wadohkitcheg Jerusalem, wunnaumonuh Judah wunnꝏ̄nun•uh ámaꝏ̄hkau•nat, qut Jebusi(t)sog weetomaog wunnaumonuh Judah ut Jerusalem, pajeh yeu kesukok.
16.1 Kah wuttittanohtôadtuonk wunnaumonuh Joseph, pogkushin, wutch Jordan kishke Jericho, en Jerichoe nippeit, wutchepoáeu, en touohkomukqut, ne wadshunk Jericho papannuppu Bethelle wadchu.
16.2 Kah sohwushau wutch Bethel en Luz kah pomushau wehque Archie sussippoi kah Ataroth.
16.3 Kah wômshishau wutcheksuiyeu, wehque Japhletie sussippoi wehque Beth-horone wom(i)eu sussippoi, kah en Gezer, kah ne adt sohwushunk ut kehtahhanit.
16.4 Neit wunnaumonuh Joseph, Manasseh, kah Ephraim, neemunnumwog wutohtoonganꝏ̄.
16.5 Kah wussissippoiyeumꝏ̄ wunnaumonuh Ephraim, neaunág wutteáteashiyeuonganꝏ̄oash wutohtoongane sussippoiyeumꝏ̄, wutchépoaeu, ne Ataroth addar, wehque kuhkuhqueiyeu Beth-horon.
16.6 Kah sussippoi sohwusheau keihtahhannit wehque Michmethah nannummieu, kah sussippoi quinnupsheau wehque Taánath, Shiloh, kah pamsheau en wutchepoáeu wehque Janohah.
16.7 Kah womusisheau wutch Janohah wehque Altaroth, kah wehque Naarath, kah p(a)d[s]heau Jericho, kah sohwusheau Jordan.
16.8 Sussippoi sohwusheau wutch Tappuah wutcheksuiyeu wehque kanahe seip, kah noh wehqshunk ne keitoh, yeu wutahtoonk wunnaumonuh Ephraim, nashpe wutteateashiyeuonganꝏ̄oash.
16.9 Kah chippinumwe otanash wutche wunnaumonuh Ephraim, kenugkeyeuꝏ̄ash wutohtoonganit wunnaumonuh Manasseh, wame keitotanash nashpe wutotánamesuꝏ̄ash.
16.10 Kah matta amaꝏ̄hkauóog Cananitsoh ne wadohkinitcheh Gezer, qut Cananitsog kenugkayeuog Ephraimitsog, pajeh yeu kesukok, kah omweteae agwappuog.
17.1 Kah na wonk tanohtóadtuonk wutch wutchippannꝏ̄onk Manasseh: newutche noh mo mohtommegheonche Joseph,) wutch Machir mohtommegheonche Manasseh wutꝏ̄shinit Gilead, newutche noh ayeuteaenin, newaj ohtunk Gilead kah Bashan.
17.2 Kah na mo tanohtoadtuonk wutch sequnutcheg wunnaumonuh Manasseh, nashpe wutteateashiyeuonganꝏ̄oash, wutch wunnaumonuh Abiezer, kah wutch wunnaumonuh Helek, kah wutch wunnaumonuh Aziel, kah wutch wunnaumonuh Shechem, kah wutch wunnaumonuh Hepher, kah wutch wunnaumonuh Shemida, yeuh mo wunnompaeyeue wunneechanuh Manasseh, wunnaumonuh Joseph nashpe wutteateashiyeuonganꝏ̄oash.
17.3 Qut Zelophead wunnaumonuh Hepher, wunnaumonuh Gilead, wunnaumonuh Machir, wunnaumonuh Manasseh, wanne wunnaumonieu, webe wuttoneu, kah yeuh ꝏ̄wesuonganꝏ̄ Mahlah kah Noah Hoglah Milcah, kah Titzah.
17.4 Kah pasꝏ̄tshaog anaquabit Eleazer sephausuen, kah anaquabit Joshua wunnaumonuh Nun, kah anaquabhettit sontimóog, nꝏ̄waog Jehovah anꝏ̄nop Mosesoh, nuttinnumunkqunnanonut ohtóonk ut kenugke neetattuunónut, newaj neaunak wutanꝏ̄teamꝏ̄onk Lord, wuttinnumauuh ohtóonk ut kenugke ꝏ̄shꝏ̄oh weemattꝏ̄oh.
17.5 Kah piukquodtash chippiyeumunneash uppogsꝏ̄qunash Manásseh, chaubok ohke Gilead, kah Bashan, nish ogkomut Jordan.
17.6 Newutche wuttaunoh Manasseh wutohtóonganuog ut kenugke wunnaumonat, kah onkatogig wunnaumonuh Manasseh ohtauog Gileade ohke,
17.7 Kah wussissippoiyeum Manasseh, wutch Asher, wehque Michmethah, ne ohtag anaquohtag Shechem: kah sussippo? aumꝏ̄ wuttinnohkóunit, en w(a)dohkitcheg Entappuah.
17.8 Manasseh ahto Tappuah ohke; kah Tappuah wussissippoiyeumut Manasseh, wutchayeumꝏ̄ wunnaumonat Ephraim.
17.9 Kah sussippoi wꝏ̄msisheau Kanahe sepuut, sowaniyeu sepuut, yeush wutotanash Ephraim, kenugkeyeuꝏ̄ash wutotanash Manasseh: wussissippoiyeum wonk Manasseh, ne mo nanummehtukquáeu, kah nô wehqshunk kehtahhannúꝏ̄uk.
17.10 Sowaniyeu wuttaihe Ephraim, kah nanummiyeu Manasseh wuttaihe, kah keitoh ne wussissippoiyeum: kah nogkushkoatteumꝏ̄ash ut Asher, nanummiyeu, kah Ishachar wutchepwoiyeu.
17.11 Kah Manasseh ohtauut Issachar, kah ut Asher Beth-shean, kah wutotanash kah Ibleam, kah wutotanash, kah wadohkitcheg Dor, kah wutotanash, wadohkitcheg En-dor, kah wutotanash, kah wadohkitcheg Taanach, kah wutotanash, kah wadohkitcheg Megiddo, kah wutotanash shwinash wutohtimonéash.
17.12 Qut wunnaumonuh Manasseh wuttônheouh sohhꝏ̄kauónat neh wadohkinitcheh otanahtu, qut Cananitsog wutchekee wutohkinneau ne ohkeit.
17.13 Qut n niyeup, wunnaumonuh Israel nano menuhkesinit, ompeteaheaog Cananitsoh: qut matta papaquane sohhꝏ̄kauóuh.
17.14 Kah wunnaumonuh Joseph kenꝏ̄naog Joshua, nꝏ̄waog tohwutch aninnumauwean webe pasuk tanohtóadtuonk, kah pasuk wutchippiyeumꝏ̄onk ohtauunat, nen muttaánadt, newutche Jehovah nean wunnanumeup yeu pajeh?
17.15 Kah Joshua wunnampꝏ̄hamauoh, monáóg, neit ongq touohkomuk, kah na ut tummehthamáush, wutohtuóut Perizzitsog, kah mogoshketompaog, Ephraimme wusseume peasik wutch ken.
17.16 Kah wunnaumonuh Joseph nꝏ̄waog, wadchu matta wamattinno wutche nenawun: kah wame Gananitsog neg wadohkitcheg ꝏ̄nouhkoiyeue ohkeit, ohtoog moohshogque chariotsash, naneeswe nag apitcheg Beth-Shean, wutotánaoash kah nag Jezreel ꝏ̄nôuhkoiyeuut.
17.17 Kah Joshua kenꝏ̄nau week?t Joseph, Ephraimoh, Manassehoh, nꝏ̄wau, Ken kummonám, kah missi kummenuhkesuonk, matta pish kutohto webe pasuk tanohtóadtuonk.
17.18 Qut wadchu pish kuttaihe, newutche ne mishuntugkꝏ̄ꝏ̄, kah pish kuttumetahhamun: kah nawutch sohhamukish pish kuttaiheash, newutche pish kussohhꝏ̄kau Cananitsog, tohkonnogque wutohtauunneau moohshogque chariotsash, kah tohkonogque ummenuhkesinneau.
18.1 Kah mamusse Israelle mukkinneonk miyaéog ut Shiloh, kah na ponamunneau mukkinneaekommuk, kah ohke sohkomun ut anaquabhettit.
18.2 Kah majish nesausuk tahshinash chippanꝏ̄ongash pomohtaash ut kenugke wunnaumonuh Iseael, neg asquam ohtáuógig wutohtoonganꝏ̄.
18.3 Kah Joshua unnau wunnaumonuh Israel, toh kuttittꝏ̄che kukquohquewꝏ̄ monchenat ohtauunat ohke, ne Jehovah kꝏ̄shꝏ̄óog um-Manittꝏ̄moh anumungqueóg?
18.4 Amaunꝏ̄k wutch kenugke kenaau, nehnishuog wosketompaog nishnoh chippanꝏ̄onk, kah nag nutannꝏ̄noog, kah nag pish neepoog, kah pish pannupshauog ohkeit, kah pish ukkogkohkhamunneau, neaunag wutohtoonganóoash, kah nag pish nuppeyaonukquog.
18.5 Kah nag pish wunnesausuk tahshit chippinnumunneau, Judah pish appu ut wussissepoiyeumꝏ̄óut, sowaniyeu, kah wek Joseph, pish ohteau wussissepoiyeumꝏ̄wôut nanummiyeu.
18.6 Newajeh pish kogkohkhamóg ohke nesausuk tahshe chippeu, kah paudtiegk; onk woh nuttittanahtôadtin wutche kenaau, yeu ut anaquabit Jehovah num-Manittꝏ̄mun.
18.7 Qut Levitsog matta wutchippiyeumeog ut kenugke kenaau, newutche wussephausuenuonk Jehovah ne wutohtoonganꝏ̄, kah Gad, Reuben, pohshe wutchippanꝏ̄onk Manasse, mahche attumunnumwog wutohtoonganꝏ̄ ut ogkomut Jordan, wutchepwaiyeu, ne Moses wuttinneumonh Jehovah ánumauomp.
18.8 Kah wosketompaog neepoog, kah moncheog, kah Joshuah ummeechumuhkonuh neh nonche koggohkhamunutcheh ohke, nꝏ̄wau, monchek, kah pannupwushagk ohke, & koggohkhamꝏ̄k, kah wonk peyaausek, onk woh yeu nuttittanohtôadtin wutch kenaau, anaquabit Jehovah ut Shiloh.
18.9 Kah wosketompaog moncheog, káh pannupwushaog ohke, kah koggohkhamwog ut otanahtu, nesausuk chippe ut bꝏ̄kut, kah peyauunáog Joshuahoh, en ayeuhteaenuut ut Shiloh
18.10 Joshua wuttittanohtóadtuanshuh ut Shiloh, ut anaquabit Jehovah, kah na wuttit Joshua chadchaubenumun ohke en wunnaumonuh Israel, neaunag wutchadchaubiyeuonganꝏ̄oash.
18.11 Kah wuttittanohtôadtuonk wunnaumonuh Benjamin, kukkuhquemꝏ̄ neaunag wutteateashiyeuonganꝏ̄oash, káh wussissepóiyeum wuttittanohtóadtuonganꝏ̄ sohweemꝏ̄ nanashauwe wunnaumonat Judah, kah wunnaumonat Joseph.
18.12 Kah wussissepoiyeum nanummiyeu wutch Jordan, kah sussippói wutchesuiyeu kuhkuksheau en kishke Jericho, kah kuhkuqsheau papannuppu wadchuuhkontu, kah nô wehqshunk ut Beth-aven touohkommukqut.
18.13 Kah sussippôi qushkodteasheau nawutch, nogque Luz, kishke Luz (ne Bethel) sowaniyeu, sussippoi ushisheau wehque Ataroth ador, kishke wadchuut, ne sowoniyeueiyeu womiyeu Beth-horon.
18.14 Kah sussippoi na wutchisheau, kah weenusheau ut pꝏ̄chag kehtoh sowaniyeu, wutch wadchuut ne anaquohtag Bethhoron sowaniyeu, kah na wehqskeau Kirjath-Baal, (ne Kirjath-jearim) wutotaneau wunnaumonuh Judah: yeu wutcheksue sussippoi.
18.15 Kah sowaniyeue sussippoi mo wutch wehqshik Kirjath-jearim, kah sussippoi sohwusheau en wutcheksuiyeu, kah en sohwushau wuttahhamonganuppagwut Nephtoah.
18.16 Kah sussippoi wꝏ̄msisheau weehqshik wadchu, ne anaquohtag wutꝏ̄nôuhkoiyeumut wunnaumonuh Hinnon, ne ut ꝏ̄nouhkôiyeumꝏ̄óut magoshketompaog, nannummiyeu, kah womsisheau en Hinnonne ꝏ̄nouhkoiyeuut, en kishke Jebus sowaniyeu, kah ushisheau en Enrogel.
18.17 Kah wutchis(h)au nannummiyeu, kah ussisheau wehque Enshemesh, kah en sohwusheau nogqueu Geliloth, ne papiuhsuke en kuhkuhquemuk Adummim, kah ussisheau Bohanne qussukquanit, wunnaumonuh Ruben.
18.18 Kah pamushau nogque en kishke piuhsukeh Arabah nannummiyeu, kah en wꝏ̄msisheau, Ar(a)bah.
18.19 Kah sussippoi pámsheau en kishke Beth-Hoglah, nannummiyeu, kah ne wehqshunk sussippoi nannummiyeu pꝏ̄tuppagwe salte ketahhannit, sowaniyeueiyeu wutch Jordan: yeu mo sowaniyeue sussippoi.
18.20 Kah Jordan ne mo wussissippoiyeum wutchepwoiyeu, yeu wutohtoonk wunnaumonuh Benjamin, nashpe wussissippoiyeumash waéenu, neaunag wutteateashiyeuonganꝏ̄oash.
18.21 Kah ukkeitotanash wutchippanꝏ̄onk wunnaumonuh Benjamin, neaunag wutteateashiyeuonganꝏ̄o(a)sh, nish, Jericho kah Beth hoglah, kah wutꝏ̄nouhkoiyeum Kezez.
18.22 Kah Beth-Arabah, kah Zemataim, kah Bethel.
18.23 Kah Avim, kah Patah, kah Ophrah,
18.24 Kah Chephar-Haamonai, kah Ophni, kah G(a)ba, nabo neenash keitotanash nashpe wutotanamesooash.
18.25 Gibeon, kah Ramah, kah Beeroth.
18.26 Kah Mizpeh, kah Chephireh: kah Mozah.
18.27 Kah Rekem, kah Irpeel, kah Taraiah.
18.28 Kah Zela, Eleph, kah Jebus, ne Jerusalem, Gibeath, kah Kirjath, nabo yauunash keitotanash nashpe wutotanamesꝏ̄oash, yeu wutohtoonganꝏ̄ wunnaumonuh Benjamin, neaunag wutteateashiyeuonganꝏ̄oash.
19.1 Kah nahohtôeu tanohtóadtuonk sohhamꝏ̄mꝏ̄ en Simeonut, wutch wutchippanꝏ̄onk wunnaumonuh Simeon, neaunag wutteateashiyeuonganꝏ̄oash, kah wutohtoonganꝏ̄ anóme wutohtoonganóut wunnaumonuh Judah.
19.2 Kah nag ohtoog ut wutohtoonganit Beersheba, kah Sheba, kah Moladah.
19.3 Kah Hazarshual, kah Balah, kah Azen.
19.4 Kah Ellolad, kah Bethuel, kah Hormah
19.5 Kah Ziglag, kah Beth-ma(r)caboth, kah Hazursusa.
19.6 Kah Beth-jebaoth, Sharuhen: nabo nishwinash keitotanash, kah wutotanamesꝏ̄oash.
19.7 Ain, Remmon, kah Ether, kah Ashan, yauunash otanash, kah wutotanamesꝏ̄oash.
19.8 Kah wame otanamesash nish weenohtagish yeuh otanahtu wehque Baalah-beer, Ramah sowaniyeu: yeu wutohtoonk wutchippanꝏ̄onk wunnaumonuh Simeon, neaunag wutteateashiyeuonganꝏ̄oash.
19.9 Wutch wutchippiyeumꝏ̄wout wunnaumonuh Judah, ne mo wutohtoonk wunnaumonuh Simeon, newutche wutchippiyeumꝏ̄ wunnaumonuh Judah, wussaumanit wutch nagumau, newajeh wunnaumonuh Simeon, ohtauhett?t wutohtoonganꝏ̄ anóme wutohtoonganꝏ̄wóut,
19.10 Kah nishwe tanohtoadtuonk kuhkuhquemꝏ̄ wutch wunnaumonuh Zebulon, neaunag wutteateashiyeuonganꝏ̄oash, kah wutohtoe sussippoiyeum ne wehque Sarid.
19.11 Kah sussippoi en sohwushau nogque kehtahhannit kah Maralah, kah wehqsheau Dahbasheth, kah wehqsheau sepuut ne anaquohtag Jokneam.
19.12 Kah quinnupsheau wutch Sarid, en wutchepwoiyeu nogque adt pashpishont, wehque wussippoiyeumut Chisloth-Tabor, kah neit sohwushau en Daberath, kah kuhkukqshau en Japhia.
19.13 Kah na wutch pamshau wutchepwoiyeu en Gittath-Hepher, en Ittah-kazin, kah sohwushau en Remmon Methoar, en Neah.
19.14 Kah sussippoi weenushau en nannummiyeu en Hannathon, káh na wehqshunk utꝏ̄nouhkoiyeuut Jiphthael.
19.15 Kah Kattah, kah Nahallal, kah Shimron, kah Idalah, kah Bethlehem, nabnenash keitotanash, nashpe wutotanamesꝏ̄oash.
19.16 Yeu wutahtoonganꝏ̄ wunnaumonuh Zebulon, neaunag wutteateashiyeuonganꝏ̄oash, yeush keitotanash nashpe wutotanamesꝏ̄oash.
19.17 Kah yauwe tanohtoadtuonk kuhkuhquemꝏ̄ en wunneechanoh Issachar, neaunag wutteateashiyeuonganꝏ̄oash.
19.18 Kah wussissippoiyeumꝏ̄ nogque Jezreel kah Chesulloth, kah Shunem.
19.19 Kah Hapharaim, kah Shihon, kah Anaharath:
19.20 Kah Rabbith, kah Kishion, kah Abez.
19.21 Kah Remeth, kah En-gannim, kah En-haddah kah Beth-pazzez.
19.22 Kah sussippoi wehqshau Tabor, kah Shahazimath, kah Beth-shemesh, kah na wehqshunk sussippoi ne Jordan, nabo nequttahtahshinash keitotanash nashpe wutꝏ̄tanamesꝏ̄oash,
19.23 Yeu wutohtoonganꝏ̄ wutchippanꝏ̄onk wunnaumonuh Issachar, neaunag wutteateashiyeuonganꝏ̄oash, keitotanash kah wutotánamesꝏ̄oash.
19.24 Kah napanná adtahshik tanohtôadtuonk sohhamꝏ̄mꝏ̄ wutch wutchippanꝏ̄onk wunnaumonuh Asher neaunag wuteateashiyeuonganꝏ̄oash.
19.25 Kah wussissippoiyeumꝏ̄oash, nish, Helkath kah H(a)li, kah Beten kah Achshaph.
19.26 Kah Alamalech, kah Amad, kah Misheal, kah wehqshau Carmel wutcheksuiyeu, kah en Shihor-libnah.
19.27 Kah quinnupsheau nogque adt pashpisho(n)t en Beth-dagon, kah wehqsheau Zebulun kah en ꝏ̄nouhkoiyeuut Jiphthah el, nogque nannummiyeu Bethemek, kah Nej(e)l, kah wehqshau Cabul, enninnuhkoineiyeu.
19.28 Kah Hebron, kah Rehob, kah H(a)mmon, kah Kanáh wehque mishe Zidon,
19.29 Kah sussippoi quinnupshau en Ramah, kah en menuhki otanat Tyre, kah sussippoi quinnupshau en Hosah; kah na wehqshunk keitohhannuꝏ̄, wutch sussippoiyeuut en Achzib.
19.30 Ummah wonk, kah Aphek, kah Rehob neesnehchagkodtash kah neesinash keitotánash nashpe wutotanámesꝏ̄oash.
19.31 Yeu wutahtoonk wutchippanꝏ̄onk wunnaumonuh Asher, neaunag wutteateashiyeuonganꝏ̄ash, yeush keitotanash nashpe wutotanamesꝏ̄ash.
19.32 Kah nequtta adtahshinnúꝏ̄uk tanahtôadtuonk sohhamꝏ̄mꝏ̄ en wunnaumonuh Napthali, wutch wunnaumonuh Naphtali, neaunag wutteateashiyeuonganꝏ̄oash.
19.33 Kah wussippoiyeumꝏ̄ wutch Helph, wutch Allom, en Záanannim, kah Adama, Nekel, kah Jabneel, wéhque Lakum, kah nó wehqshunk ne Jordan.
19.34 Kah neit sussippoi quinnupshau en wutcheksuiyeu, en Arnoth-tabor, kah na wutch sohwusheáu en Hukkok, kah wehshau Zabulun sowaniyéu, kah wehqshin Asher wutcheksuiyeu, kah ut Judah kishke Jordan nogque adt pashpishont.
19.35 Kah pummenetóosue keitotanash yeush Ziddim, Zer, kah Hammuth, Rakkath, kah Cinnereth.
19.36 Kah Adamah, kah Ramah kah Hazor.
19.37 Kah Kedesh, kah Edrei, kah en Hazor.
19.38 Kah Iron, kah Migdaeel, Horem kah Beth-anath kah Bethshemesh, nabo paskꝏ̄gun tahshinash keitotanash nashpe wutotanamesꝏ̄oash,
19.39 Yeu wutáhtoonk wutchippanoonk wunnaumonuh Naphtali, neaunag wutteateashiyeuonganꝏ̄oash, otanash, kah wutotanamesꝏ̄oash.
19.40 Kah nesausuk adtahshinnuꝏ̄uk tanahtôadtuonk sohhamꝏ̄mꝏ̄ wutch wutchippanꝏ̄onk wunnáumonuh Dan, neaunag wutteateashiyeuonganꝏ̄oash,
19.41 Kah wussissippoiyeue wutohtoonganꝏ̄ ne Zorah, kah Eshtaol, kah Irshemesh.
19.42 Kah Sha[a]labbim, kah Ajialon kah Jethlah.
19.43 Kah Elon, kah Timmathah, kah Ekron
19.44 Kah Eltekeh, kah Gibbethon, kah Baalah.
19.45 Kah Jehud kah Beneberak kah Gathrimmon.
19.46 Kah Mejarkon kah Rakkom, weeche sussippoi anaquohtag Japho.
19.47 Kah wussissipoiyeumꝏ̄ wunnaumonuh Dan, peasinup wutch nagoh, newajeh wunnaumonuh Dan kuhkuhquéog ayeuwuhkontamunat Leshem, kah wussohkomuneau kah tógkodtamuneau an kenag togkodteg, kah ꝏ̄tohkinneau, kah na wuttaiinneau, kah Leshem wutussowetamuneau, Dan, ne asꝏ̄wesinit ꝏ̄shꝏ̄oh Dan.
19.48 Yeu wutohtoonganꝏ̄ wutchippanꝏ̄onk wunnaumonuh Dan, neaunag wutteateashiyeuonganꝏ̄oash; yeush keitotanash nashpe wutotánamesꝏ̄oash.
19.49 Mah(c)he chachaubenumohettit ohke wutch ohtoonk, nashpe wussissipoiyeumꝏ̄, wunnaumonuh Israel, aninnumauáog ohtoonk Joshuahoh wunnaumonuh Nun, ut kenugke náhoh.
19.50 Neáunag wuttinnꝏ̄waonk Jehovah, wuttinnumauoneau keitotan ne wehquetumunit ne Timnah Serah, wadchuut Ephraim, kah ayim keitotan, kah na ꝏ̄tohkin.
19.51 Yeush wútahtaonganooash nish Eliezer sephausuenin, kah Joshua wunnaumonuh Nun, kah wabuhkuhkꝏ̄utcheg ut ꝏ̄shꝏ̄ôont wutchippannꝏ̄onganꝏ̄oash wunnaumonuh Israel, chadchabenumunáoash nashpe tanohtóadtuonganit, ut Shilohut ut anaquabit Jehovah wutch ohtoonk, ut mukkinneae kommukque squotamut: neit pakodche chachaubenumwog ohke.
20.1 Jehovah wonk kenꝏ̄nau Joshuahoh nꝏ̄wau,
20.2 Kenꝏ̄s wunnaumonuh Israel nag us Kukquttumunk spuhhꝏ̄wae otanash, nish papaume anógkupash nashpe wunnutcheganit Moses.
20.3 Noh nashteadt pehcheu, kah asq ananatamꝏ̄g howane nashont, onk woh na wutushpuhhꝏ̄un, kah nish pish kꝏ̄tushpꝏ̄hꝏ̄aonganinneaoash wutch noh annꝏ̄tont musqueheonk.
20.4 Kah noh aspꝏ̄adt pasuk yeush otanash, neepauit ahhut petutteamuk keitotane squontamut, kah wahteauwahuadt wuttinniyeuonk ut wuhtauogkꝏ̄out otanae Eldersog nag pish wunnemunouh en otanat, & wuttinnumauoh áyeuonk, onk woh ukkenukushonuh.
20.5 Kah annꝏ̄tontog musquéheonk, nꝏ̄sukauont, neit matta pish magꝏ̄og nushehteaénúh en wunnutcheganit, newutche matta unnantamwe nushauoú wetatte(a)mungoh, kah matta wussussekeaneauópuh negonne.
20.6 Kah noh pish wutohtu ne otanat nó pajeh wunneepauinneat anaquabit mukkinneonk wutche wussittumóonk, nó pajeh wunnuppunat kehche sephausuen, noh woh apit yeu ahquompak, neit nushehteaen pish qushkeu,,ah pish peyaontam nehenwonche wutotan, kah en nehenwonche wekit, en yeu otanat ne wadchippuhhꝏ̄waup.
20.7 Kah kukqu(t)tumwog Kadesh ut Gilile, en Naphthalie wadchuut kah Shechem, ut Ephraim wadchuut, kah kirjah-Arba (ne Hebron) ut Judae wadchuut.
20.8 Kah ogkomut Jordan, kishke Jericho wutchepwoiyeu, na wuttit kukquttumunneau, Bezer, ut touohkomukque mukoshquttáut, wutch wutchippanꝏ̄onganit Reuben, kah Ramoth ut Gilead, wutch wutchippanꝏ̄onganit Gad, kah Golam ut Bashan, wutch wutchippanꝏ̄onganit Manasseh.
20.9 Yeush otanash kukquttumunash wutch wame wunnaumonuh Israel, kah wutch penꝏ̄wot noh adt penꝏ̄wohteadt kenugke nahoh; howan pehcheu howane nushont, onk woh na wutushphꝏ̄on, kah matta woh nuppꝏ̄ nashpe wunnutcheganit annꝏ̄tontog musqueheonk, nó pajeh keneepauinneat anaquabit mukkinneonk.
21.1 Neit wabuhkuhkꝏ̄itcheg ꝏ̄shꝏ̄oh, Levitsog pasꝏ̄tshonaog, Eleazer sephausuaenuh; kah Joshua wunnaumonuh Nun, kah wabuhkuhkꝏ̄itcheg ꝏ̄shꝏ̄oh wutchippanꝏ̄onganꝏ̄oash wunnaumonuh Israel.
21.2 Kah nah ukkenꝏ̄nouh ut Shiloh ut ohkit Canaan, nꝏ̄waog: Jehovah annꝏ̄teamꝏ̄p nashpe wunnutcheganit Moses, nuttinnumunkqunnanonut keitotanash wutohkinat, kah wee(n)iyeumꝏ̄ash wutch neetasseumunónog
21.3 Kah wunnaumonuh Israel anninnumauaog Levitsoh, wutch wutohtoonganꝏ̄out neanannꝏ̄teamwit Jehovah, yeush keitotanash, kah ꝏ̄weeniyeumꝏ̄ash.
21.4 Kah tanohtôadtuonk sohhammꝏ̄mꝏ̄ awutch kohathise wutteateashiyeuonganꝏ̄oash, kah wunnaumonuh Aaron sephausuenin, neh Levitsog, tanohtoádtue ahtóog wutch wutchippannꝏ̄onganit Judah, kah wutch wutchippannꝏ̄onganit Simeon, kah wutch wutchippannꝏ̄onganit Benjamin; nabo nishwinash otanash.
21.5 Kah onkatogig wunnaumon(u)h Kohath, wutch wutteáteashiyeuonganꝏ̄out wutchippannꝏ̄onk Ephraim, kah wutch wutchippannꝏ̄onk Dan, kah wutch pohshe wutchippannꝏ̄onk Manasseh, náshpe tanohtoadtuonganit ohtóog piukquodtash keitotanash.
21.6 Kah wunnaumonuh Gershom wutch wutteateashiyeuonganꝏ̄out wutchippánꝏ̄onk I[ss]achar, kah wutch wutchippánꝏ̄onk Asher, kah wutch wutchippánꝏ̄onk Naphthali, kah wutch pohshe wutchippánꝏ̄onk Manasseh ut Bashan, nashpe tanohtudtuonganit ohtóog nábo nishwinash keitotanash.
21.7 Kah wunnaumonuh Merar? nashpe wutteateashiyeuonganꝏ̄oash, wutch wutchippanꝏ̄onk Ruben, kah wutch wutchippánꝏ̄onk Gad, kah wutch wutchippánꝏ̄onk Zebulun, ahtóog nabo neenash keitotanash.
21.8 Kah wunnumonuh Israel nashpe tánohtoadtuonganit, aninnumauog Levitsoh yeush otanash nashpe ꝏ̄weeniyeumꝏ̄ash: neán annꝏ̄teamwit Jehovah, nashpe wunnutcheganit Moses.
21.9 Kah wutch wutchippánꝏ̄onganit wunnaumonuh Judah, kah wutch wutchippánꝏ̄onganit wunnaumonuh Simeon, ummagunaoash yeush keitotanach, nish mashamukupash nashpe ne ahéttamuk.
21.10 Nish wunnaumonuh Aaron wutohtauunaoash wadchiehettit wutteateashiyeuonkanꝏ̄out Koathitsog, neg wadchiitcheg Levitsut (Ne wutche wuttittanohtôadtuonganꝏ̄ negonneyeuꝏ̄p.)
21.11 Kah nag wuttinnumauouh Arbahke keitotan, ꝏ̄shoh Anak (ne Hebron) ut wadchue wutohtimóneat Judah, nashpe ꝏ̄wéeniyemꝏ̄ash waeenu.
21.12 Qut ohteuhkonash wadtaumaogish ꝏ̄tanát, kah wutotanamesꝏ̄oash wuttinnumauôunaoash Caleboh wunnaumonuh Jephunneh, wutche wutohtoonk.
21.13 Ne wuttinne aninnumau•neau wunnaumonuh Aaron sephausuenin, Hebron nashpe ꝏ̄weeniyeumash, spuhhꝏ̄wae otan wutche nushehteaenuog, kah Libnah nashpe ꝏ̄wéeniyeumash.
21.14 Kah Jattir nashpe ꝏ̄wéeniyeumash, kah Eshtemoa nashpe ꝏ̄wéeniyeumash.
21.15 Kah Holon nashpe ꝏ̄wéeniyeumash, kah Debir nashpe ꝏ̄wéeniyeumash.
21.16 Kah Ain nashpe ꝏ̄wéeniyeumash, kah Juttah nashpe ꝏ̄wéeniyeumash, kah Bethshemesh nashpe ꝏ̄wéeniyeumash, pasukꝏ̄gun tahshinash keitotanash, wutche yeush nesinash chippanꝏ̄ongash.
21.17 Kah wutch wutchippanꝏ̄onganit Benjamin Gibeon, nashpe ꝏ̄wéeniyeumash, Geba nashpe ꝏ̄wéeniyeumash.
21.18 Anáthoth nashpe ꝏ̄wéeniyeumash, kah Almon nashpe ꝏ̄wéeniyeumash, yauunash keitotanash.
21.19 Wame wutotanash wunnaumonuh Aaron sephausuenin, nabo nishwinash keitotanash, nashpe ꝏ̄wéeniyeumash.
21.20 Kah wutteateashiyeuonk wunnaumonuh Kohath, Levitsog, neg asqushoncheh wunnaumonuh Kohath, nag ohtóog wutotanáeu tanohtôadtuonganꝏ̄oash, wutch wutchippanꝏ̄onganit Ephraim.
21.21 Newutche wuttinnumauóuh Shechem nashpe ꝏ̄wéeniyeumꝏ̄oash: ut Ephraime wadchuut, spuhhꝏ̄wae otan wutch nushehteaenuog, kah Gezer nashpe ꝏ̄wéeniyeumꝏ̄ash.
21.22 Kah Kibzain nashpe ꝏ̄wéeniyeumash, kah Beth horon nashpe ꝏ̄wéeniyeumash, yauunash keitotanash.
21.23 Kah wutch wutchippanꝏ̄onk Dan, Eltekeh nashpe ꝏ̄wéeniyeumꝏ̄ash, Gibbethon nashpe ꝏ̄wéeniyeumꝏ̄ash.
21.24 Ajalon, nashpe ꝏ̄wéeniy(e)umꝏ̄ash, Gath-Rimmon kah ꝏ̄weeniyeumꝏ̄ash, yauunash keitotanash.
21.25 Káh wutch pohshe wutchippanꝏ̄onk Manasseh, Tanach káh ꝏ̄wéeniyeumꝏ̄ash, kah Gath-rimmon kah ꝏ̄wéeniyeumꝏ̄ash, neenash keitotanash.
21.26 Wame keitotanash piukquodtash, kah ꝏ̄wéeniyeumꝏ̄ash, wutteateashiyeuonganash wunnaumonuh Kohath neg ashqueyeuutcheg.
21.27 Kah en wunnaumonuh Gershon, Levitse wutteateashiyeuongash, wutch pohshe wutchippanꝏ̄onk Manasseh, Golan ut Bashan, kah ꝏ̄wéeniyeumꝏ̄ash, spuhhꝏ̄wae otan wutch nushehteaénin, kah Beeshterah, kah ꝏ̄wéeniyeumꝏ̄ash neenash keitotanash.
21.28 Kah wutch wutchippanꝏ̄onganit Issachar, Kishon kah ꝏ̄wéeniyeumꝏ̄ash, Dabareh kah ꝏ̄wéeniyeumꝏ̄ash
21.29 Jarmuth kah ꝏ̄wéeniyeumꝏ̄ash, Engannim & ꝏ̄wéeniyeumꝏ̄ash, yauunash keitotanash,
21.30 Kah wutch wutchippanꝏ̄onk Asher, Mishal kah ꝏ̄weniyeumꝏ̄ash, Abdon & ꝏ̄wéeniyeumꝏ̄ash.
21.31 Helkah kah ꝏ̄weeniyeumꝏ̄ash, kah Rehob kah ꝏ̄wéeniyeumꝏ̄ash, yauunash keitotanash.
21.32 Kah wutch wutchippanꝏ̄onganit Nahptali, Kadesh ut Galile kah ꝏ̄weenniyeumꝏ̄ash, spuhhꝏ̄wae otan wutch nushehteaénin, kah Hammoth-dor kah ꝏ̄wéeniyeumꝏ̄ash, kah Kartan kah ꝏ̄wéeniyeumꝏ̄ash, nishwinash keitotanash.
21.33 Wame wutotanaoash Gershonitsog neaunag wutteateashiyeuonganꝏ̄oash, nabo nishwinash keitotanash kah ꝏ̄weeniyeumꝏ̄ash.
21.34 Kah en wutteateashiyeuonganꝏ̄ôut wunnaumonuh Mer(a)ri, onkatogig Levitsog, wutch wutchippanꝏ̄onganit Zebulon, Jokneam kah ꝏ̄wéeniyeumꝏ̄ash kah Kartah kah ꝏ̄wéeniyeumꝏ̄ash.
21.35 Dimnah kah ꝏ̄wéeniyeumꝏ̄ash, kah Nahalal kah ꝏ̄wéeniyeumꝏ̄ash, yauunash keitotanash.
21.36 Kah wutch wutchippanꝏ̄onganit Reuben, Bezer kah ꝏ̄wéeniyeumꝏ̄ash, kah Jahazah kah ꝏ̄weeniyeumꝏ̄ash.
21.37 Kedemoth kah ꝏ̄weeniyeumꝏ̄ash kah Mephaath kah ꝏ̄weeniyeumꝏ̄ash yauunash keitotanash.
21.38 Kah wutch wutchippanꝏ̄onganit Gad, Ramoth ut Giliadut, ꝏ̄weeniyeumꝏ̄ash, spuhhꝏ̄wae otan wutch nu(sh)ehteaenin, kah Mahanaim kah ꝏ̄weeniyeumꝏ̄ash.
21.39 Heshbon kah ꝏ̄weeniyeumꝏ̄ash Jezer kah ꝏ̄wéeniyeumꝏ̄ash, yauunash keitotanash wame.
21.40 Nemehkuh wame wutotanáoash wunnaumonuh Merari, nashpe wutteateáshiyeuonganꝏ̄ash, nish wadchiugish wutteateashiyeuonganit Levi, naspe wuttittanoht•adtuonganꝏ̄ nabo neenash keitotanash.
21.41 Wame wutotánaoash Levitsog ut wutohtoonganꝏ̄out wunnaumonuh Israel, yauunchagkodtash kah shwosuk tahshinash keitotanash, kah ꝏ̄wéeniyeumꝏ̄ash,
21.42 Yeush keitotanash ꝏ̄wéeniyeumꝏ̄ash, yeu nnih wame yeush keitotanash.
21.43 Kah Jehovah aninnumauau Israelloh wame ohke, ne chadchekeewop wuttinnumauónat ꝏ̄shꝏ̄oh: kah nag wutohtineau kah na wutohkinneau.
21.44 Kah Jehovah wuttinnumauoh anwôhsinóonk ut waéenu, neaunag wame nean chadchekeimomp ꝏ̄shꝏ̄oh, kah na matta howan wunneepauóun anaquabhettit, ut wame ummatwómꝏ̄óut, Jehovah ponau wame ummatwomꝏ̄oh ut wunnutch[]ganꝏ̄óut.
21.45 Matta teag uppanshadtauwaheuh ne teagua wanegik, ne Jehovah anomp ut wekit Israel: wame n$nih.
22.1 Neit Joshua wekkomau Reubenitsoh kah Gaditsoh, kah pohshe wutchippanꝏ̄onk Manasseh.
22.2 Kah wuttinuh: kenanawehteomwꝏ̄ wame ne Moses wuttinneumoh Jehovah anunnꝏ̄nukqueogkup, kah kenꝏ̄swetamumwꝏ̄ nꝏ̄wadtauatonkqussuonk wame nean annꝏ̄nog.
22.3 Matta kenukkonnomwꝏ̄ kemattꝏ̄oog mꝏ̄chétikquinne, yeu pajeh kesukok, qut kenanaweh(t)eomwꝏ̄ ummeechumehteae wutannꝏ̄teamꝏ̄onk Jehovah kum-Manittꝏ̄(m)wꝏ̄.
22.4 Kah yeuyeu Jehovah kum-Manittꝏ̄mwꝏ̄ anwohsumau kem(a)ttꝏ̄oh, neane quoshomomp, newutche yeuyeu queshkek, kah onkq kekuout, kah en kutohtoongane ohkeyeuout ne Moses wuttinneumoh Jehovah anumungqueogkup, ogkomut Jordan.
22.5 Qut menuhke qussetamꝏ̄ ussek annꝏ̄teamꝏ̄onk, kah wuttinnaumatuonk, ne Moses wuttinneumoh Jehovah meechumuhkonukqueogkup womononat Jehovah kum-Manittꝏ̄mwꝏ̄, kah pomushonat wame ummayut nanawehteauunat wutannꝏ̄teamoongash, kah mosogquehtauonat, kah wowussumonat nashpe mamusse kuttah, kah nashpe mamusse kukkeateahogkou.
22.6 Neit Joshua wunnanumuh, kah ummoncheaheuh? kah moncheog en wekuout,
22.7 Onk pohshe wutchippanꝏ̄onk Manasseh Moses wuttinnumauopuh ohtóonk ut Bashan: qut onkatog pohshi Joshua wuttinnumauon, kenugke wemattꝏ̄oh wútushame Jordan, wutchéksuiyeu, kah Joshua wonk moncheaheont en wekuout, neit ꝏ̄nanumuh.
22.8 Kah náh ukkénꝏ̄nuh, nꝏ̄wau qushkek naehpe mishe weenauéctuonk, en kekuout, kah nashpe muttaánwog neetasuog kah nashpe silver kah nashpe golde, kah nashpe Brasse kah nashpe Iron, kah nashpe mꝏ̄natash hogkꝏ̄ongash: chachaubenumꝏ̄k sequttahhamꝏ̄ongash wutch kummátwomꝏ̄oog, nashpe kemattꝏ̄ôog
22.9 Kah wunnaumonuh Reuben, & wunnaumonuh Gad, & pohshe wutchipanꝏ̄onk Manasseh qushkeog, kah amaeog wutch wunnaumonat Israel, wutch Shiloh, ne ohkeit Canaan, onat Giliade ohkeit, en wutohtôongane ohkeyeuout, uttoh wadohkehettit, neaunag wuttinnꝏ̄waonk Jehovah nashpe wunnutcheganit Moses.
22.10 Kah paahettit Jordane sussippoiyeuut ne ohkit Canaan, wunnaumonuh Reuben, kah wunnaumonuh Gad, kah pohshe wutchippanꝏ̄onk Manasseh, na wuttatayimunneau Altar kishke Jordan, missi Altar monunneaumuneat.
22.11 Kah wunnaumonuh Israel nꝏ̄tamwog kusseh, wunnaumonuh Reuben, kah wunnaumonuh Gad, kah pohshe wutchippanꝏ̄onk Manasseh, nag ayimwog Altar piuhsuke ohkit Canáan, ut Jordane sussippoiyeuash, ne wunnaumonuh Israel adt qushkodteaneup.
22.12 Kah wunnaumonuh Israel nꝏ̄tamunit, Mamusse u(m)mukkinneonkanꝏ̄ wunnaumonuh Is[r]el (m)iyaeog ut Shilóh nah wutayeuuhkononaoont,
22.13 Kah wunnaumonuh Israel annꝏ̄teamꝏ̄og en wunnaumonuh Reuben, kah wunnaumonat G[]d, kah pohs(h)e wutchippanꝏ̄onganit Manasseh, en Giliade ohkeit, Phinneas wunnaumonuh Eleazer sephausuenin.
22.14 Kah piogqussuoh Sontimoh, weechiyeumuk wutch nish$noh weetu kehtikkoneuꝏ̄ pasuk sontim, panuppe wame wutchippanꝏ̄onganooash Israel, kah nish$noh pasuk uppuhkukkꝏ̄ꝏ̄ ut ꝏ̄shꝏ̄oh wekuout, ut kenugke muttannonganog kussuog Israel.
22.15 Kah nag peyaônaog wunnaumonuh Reuben, kah wunnaumonuh God, kah pohshe wutchippanꝏ̄onk Manasseh, ut ohkit Gilead, kah ukkeketꝏ̄hkomouh, nꝏ̄waog.
22.16 Yeu wussinneau mamusse ummukkinneonk God, chaugau yeu panneusseonk, ne ayeuuhkonittue matchaneheog um-Manittꝏ̄moh Israel, quinnuppenat yeu kesukok, wutch asuhkauonat God, newutche kutayimomwꝏ̄ Altar, onk woh ketcheketauomwꝏ̄ Jehovah yeu kesukok.
22.17 Peore matcheseunk, sun peasin wutche kenawun ne asquam wutch pahkeseog pajeh yeu kesukok, (tohkonogque enninneaonk mo ummukkinneonganit Jehovah.)
22.18 Qut kenaau woh kukqushkeneau yeu kesukok wutch asuhkauonat Jehovah, kah mos n$nih, chèketauog Jehovah yeu kesukok neit saup mu(s)quantam mamusse ummukkinneonk Israel.
22.19 Qut kutohtoe ohkeyeu nishkencungquok, neit paumushagk en ohkeit Jehovah wutohtoonganit, na ohtag J(e)hovah wuttabernaklum, kah nemunnumꝏ̄k ohtoonk ut kenugke neenawun, qut ahque cheketok Jehovah, asuh ahque cheketaiinnean, áyimog Altar, chaubok wut-Altarum Jehovah num-Manittꝏ̄mun.
22.20 Sunnum matta Achan wunnaumonuh Zerah usseup panneusseonk ut matanatamweyeuꝏ̄uk, kah musquanittuonk nuhkukkongkup wame Israelle mukkinneonk? & noh wosketomp matta nusseu onkapunóꝏ̄p, ut ummatcheseonganit.
22.21 Neit wunnaumonuh Reuben, kah wunnaumonuh Gad, kah pohshe wutchippanꝏ̄onk Manasseh, nag nampꝏ̄hamwog, unnáog nogqut muttannongane uppuhkukkꝏ̄unutche ut Israel ut.
22.22 Jehovah um-Manittꝏ̄mꝏ̄oh manittꝏ̄og, Jehovah um-Manittꝏ̄moh manittꝏ̄og ꝏ̄wahteauun, kah Israel pish wahteoh: tohneit cheketamog, asuh tohneit ayeuuhko(n)ittue pannesehtauogkut Lord (ahque wadchanean yeu kesukok).
22.23 Ayimog altar wutch qushkenat wutch asuhkauonat Jehovah, asuh wutch na ut sephausineat chikohtae sephausuongash, asuh meetsue sephausuongash, asuh naut sephausinneat wunohteae sephausuongash, neit Jehovah nagum wutodtinohteaj,
22.24 Kah matta usseogkus, wutch yeu quttammꝏ̄onk, nussimun, ompetak, keneechanꝏ̄og woh kenꝏ̄naog nunneechanuoh, nꝏ̄wahettit, toh kittinheomwꝏ̄ Jehovah um-Manittꝏ̄moh Israel.
22.25 Newutche Jehovah ayim Jordan sussippoi nashaue kenaau, kah nenawun, kenaau wunnaumonuh Reuben, kah wunnaumonuh Gad, wanne kꝏ̄chippaiyeumeumwꝏ̄ ut Lord ut, neit keneechanꝏ̄oog pish ahque wabesuáheáog Jehovah.
22.26 Newajeh nꝏ̄waogkup, yeuyeu quagquoshwehtammuttuh kutayimonnanónut Altár, matta wuech chikohtae magꝏ̄ongash, asuh wutch sephausuongash.
22.27 Qut woh wauwaeneuꝏ̄mwꝏ̄ ut nashaue kenaau kah nenawun; kah nahohtôe nuppometuonganunonash; onk woh nutussenanónut waussumáonk Jehovah, ut anaquabit, nashpe nutchikohtae magꝏ̄ongash kah nashpe nussephausuongash, kah nashpe nꝏ̄nohteae sephausuongash: kenechanꝏ̄óog matta woh unnauꝏ̄og nunneechanunnonoh ôhánumág Matta kꝏ̄chippiyeumeumwꝏ̄ ut Jehovahut.
22.28 Newajeh nꝏ̄waogkup, Pish nnih, nag ne nukqueog, asuh en nuppometuonganunónut óhanumag, neit woh nussimun, Naumꝏ̄k wuttinnussuonk wut-Altarumut Jehovah, ne nꝏ̄shinnónog kesteauhetteup matta wutch chikohtae magꝏ̄ongask, asuh wutch sephausuongash, qut ne wauwómꝏ̄ nashaue ut kenaau kah nenawun.
22.29 God quhteihteaj woh nutchekehtáuunnanónut Jehovah, kah woh nukqushkenanonut wutch ásuhkauónat Jehovah, ayeuônat Altar, wutch chikohtae magꝏ̄ongash, wutch meetsue magꝏ̄ongash, asuh wutch sephausuongash, chabok wutaltarum Jehovah num-Manittꝏ̄mun, ne anaquohtag wuttabernakleum,
22.30 Kah Phineas sephausuen, kah mukkinneae sontimóog, kah wabakuhkꝏ̄utcheg ut muttannonganogkussue Israelut, neh weechiyeumukqutcheh, nꝏ̄tamwehettit kuttꝏ̄wongash, nish wunnaumonuh Ruben kah wunnaumonuh Gad, kah wunnaumonuh Manasseh anꝏ̄wahetticheh, wunnegenash ut wuskesukꝏ̄wóut.
22.31 Kah Phineas wunnaumonuh Eleazer sephausuenin, unnau wunnaumonuh Rúben, kah wunnaumonuh Gad, kah wunnaumonuh Manasseh, yeu kesukok nꝏ̄wahteomun Jehovah nꝏ̄weetomukqun: newutche matta kummatchenehheomwꝏ̄ Jehovah yeuut matcheseonganit, yeu7eu k(u)ppohquohwhunnomwꝏ̄ wunnaumonuh Israel wutch wunnutcheganit Jehovah.
22.32 Kah Phineas wunnaumonuh Eleazer sephausuaenin, ka(h) sontimóog qu(sh)keog wutch wunnaumonat Ruben, kah wutch wunnaumonat G(a)d, wutch ohkit Gilead, en ohkeit Canaan, en wunnaumonat Isr(a)el, kah uppaudtaunchemꝏ̄kauoh.
22.33 Kah ne teag ꝏ̄nantamhukqunneau wunnaumonuh Israel, kah wunnaumonuh Israel wunanumaog God, kah matta unnantamꝏ̄og wutayeuuhkonittue kuhkuhquetauónaoont, paguataunnoôont ohke ne wunnaumonuh Ruben kah Gad wadohkinit.
22.34 Kah wunnaumonuh Ruben, kah wunnaumonuh Gad wuttissowetamunneau ne altar Ed: newutche pish wauomꝏ̄ ut nashaue kenawun, noh Jehovah Manittꝏ̄ꝏ̄.
23.1 Kah n$nih sepe mahche anwohsumont Jehovah Israeloh wutch wame ummatwomꝏ̄uh waeenu, neit Joshua nano kutchisuꝏ̄, kah togkomuk kodtumꝏ̄ash.
23.2 Kah Joshua wekomau wame Israel, kah wut-Eldersumouh, kah uppuhkukꝏ̄uh, kah ꝏ̄sittumwaeneumꝏ̄oh, kah wutannohsuenneumꝏ̄uh kah nah wuttinuh, Nen nukkechiseu, kah nummatauntam.
23.3 Kah kenaumwop wame ne Jehovah kum-Manittꝏ̄m anteunk wame yeush wutohtimoneash, newutche kenaáu: newutche Jehovah kum Manittꝏ̄mwꝏ̄, noh kutayeuwehteanshikꝏ̄.
23.4 Kusseh, kummahche chachaubenumauunnumwꝏ̄ nashpe tanohtoadtuonk, yeush wutohtimoneash ashqueyeuꝏ̄kish, kutahtauunaoóut ut kutchippanꝏ̄onganꝏ̄óut wutch Jord(a)n, nashpe wame wutohtimoneash, nish tametahhamumpash, wehque mishe kehtahhannit ahhut wayont.
23.5 Kah Jehovah kum-Manittꝏ̄mwꝏ̄, noh pish wussohhꝏ̄kauoh wutch anaquabeog, kah pish wutamaꝏ̄hkauoh wutch kenaumꝏ̄onganꝏ̄out, kah kenaau pish kutahtomwꝏ̄ wuttohkeeu, neane Jehovah kum Manittꝏ̄mwꝏ̄ quoshomukqueog,
23.6 Newutche ahche wuttꝏ̄anatamꝏ̄k, nanawehtinneat kah ussenat wame ne wasukuhwhosik ut wuttinnaumatuae Bꝏ̄kut Moses onk woh mat kukqushkꝏ̄mwꝏ̄ na wutch en muttinnuhkounneiyeu, asuh menadcheinneiyeu.
23.7 Matta kukkinukushonanoout yeush wutohtimoneash, nish ashqueyeuꝏ̄gish ut kenugke kenaau, asuh weogquttumꝏ̄hteogk ꝏ̄wesuonganoash um-Manittꝏ̄mꝏ̄uh, chadchekeewahteogk nag nashpe, asuh wowussumuhteogk, asuh nauwáehtauuhteogk.
23.8 Qut mosogquehtok Jehovah kum-Manittꝏ̄mwꝏ̄, ne aseog yeu pajeh kesukok.
23.9 Newutche Jehovah amaꝏ̄kam wutch anaquabeog, mogkiyeuash kah mamonuhkiyeuash wutohtimoneash, qut kenaau, wanne howan tapenumꝏ̄ neepauun anaquabeog pajeh yeu kesukok.
23.10 Pasuk wosketomp kenaau pish amaꝏ̄hkauau nequt muttannonganogkussuoh, newu(t)che Jehovah kum Manittꝏ̄mwꝏ̄ n noh ayeuwehteaunshhikqueog, neane quoshomukqueogkup.
23.11 Newutche nunnukqussek onk woh kꝏ̄womunnomwꝏ̄ Jehovah kum-Manittꝏ̄mwꝏ̄.
23.12 Qut toh n ne qushkeog, kah mosogquehtamog ashqueyeuꝏ̄gish yeush wutohtimoneash, yeush ashqueyeuꝏ̄gish ut kenugke kenaau, kah weetauadteog, kah nag petukauog, kah nag petukkunkqueog.
23.13 Wunnamuhkut wahteauꝏ̄k, Jehovah kum-Manittꝏ̄mwꝏ̄, matta wonk pish amaꝏ̄hkomwꝏ̄ wutch anaquabeog ne teague yeush wutohtimoneash, qut nag pish appehhannuꝏ̄og kah puttahhamꝏ̄onganuꝏ̄og en kuhhogkaout, kah sumohkohwhuttuongash kah asinnekohsog ut kuskesukꝏ̄out, nô pajeh kutonkapunnonaóont wutch wunne ohkeit; ne Jehovah kum-Manittꝏ̄mwꝏ̄ annumunkqueogkup,
23.14 Kah kusseh, yeu kesukok nutom ummayut wame ohke: kah kꝏ̄wahteomwꝏ̄ ut wame kuttahhꝏ̄wout, kah ut wame kukketeahogkounuꝏ̄out, matta pasuk teag panushano, wame wanegugish nish Jehovah kum-Manittꝏ̄mwꝏ̄ anꝏ̄wohpash papaume kenaau: wame n niyeuash ut kuhhogkaôont kah matta p(a)suk teag panushano.
23.15 Newutche pish nnih neane wame wunegugish nuhkuhkongqueog, nish Jehovah kum-Manittꝏ̄mwꝏ̄ quoshomukqueogish: ne pish kittinne Jehovah paudtinnumunkquneau, wame machukish, nô pajeh kuppaguanukqunna(o)ont, wutch yeu wunne ohke, ne Jehovah kum Manittꝏ̄mwꝏ̄ ánumunkqueog.
23.16 Panesehtamog ꝏ̄nꝏ̄waonk Lord kum-Manittꝏ̄mwꝏ̄, ne anꝏ̄nukqueog, kah moncheog, kah waussumog onkatogig manittꝏ̄og, kah nauwaehtauog neit pish Jehovah ummusquanituonk ayeuuhkonittue nashquneau wutche kenaau, kah pish teanuk kuppaguanimwꝏ̄ wutch wunne ohkeit ne anumunkqueog.
24.1 Kah Joshua mohmounum wame Israelle chippannꝏ̄ongash ut Shechem, kah wehkomau Israelle Eldersoh, kah wabuhkuhkꝏ̄unutcheh, kah ꝏ̄sittumwaeneumoh, kah wutannohsueneumꝏ̄oh, & nag ponaog wuhhogkauh anaquabit God.
24.2 Kah Joshua unnau wame missinninnuh, yeu wussin Jehovah um-Manittꝏ̄moh Israel, kꝏ̄shꝏ̄óog wutohtupanneg ogkome tomogkonit, noadt, Terah ꝏ̄shoh Abraham, kah ꝏ̄shoh Nachor kah nag wowussumaog onkatogeh manittꝏ̄h.
24.3 Kah neemunomp kꝏ̄shꝏ̄ Abraham wutch ogkome tomogkonit, kah nussagkompanop pannuppe wame ohkeit Canaan, kah nummishteop ꝏ̄skannemunneuh, kah nuttinnumauop Isaakoh.
24.4 Kah wuttinnumauomp, Isaak, Jakoboh kah Esau kah nuttinnumauop Esau wadchu Seir wutohtauunat qut Jakob kah wunneechanoh wꝏ̄mussuog en Egypt.
24.5 Wonk nuttannꝏ̄nomp Moses kah Aaron, kah nuttinneaonganehteop Egypt, ne áseomp ut kenugke nagoh, kah ompetak kussohhꝏ̄wununnumop.
24.6 Kah nussohhꝏ̄wunomp kꝏ̄shꝏ̄óog wutch Egypt: kah kuppeyáumwop kehtahhannit, kah wut-Egyptiansog nꝏ̄swehtahwopanneg kꝏ̄shꝏ̄woh, nashpe C(h)aritsash, kah naꝏ̄mukqutcheg horsesoh en mishque ketahhannit.
24.7 Kah mauunitteauahettit Lord, ponam pohkeni nashaue kenaau kah Egyptiansog, kah wunuhkukkomwaheuh keitoh kah upputtoggꝏ̄whon, kah kuskesukꝏ̄oash naumwog ne asee ut Egypt, kah sepe kutayimwꝏ̄ touohkomukqut.
24.8 Kah kuppásꝏ̄unumwop wutohtuóont Amoritsog neg wadohkitcheg ogkomut Jordan kah kutayeuuhkonukꝏ̄ôog kah kuttinnumauunaoh ut kenutcheganit, onk woh kutohtomwꝏ̄ wutohkéeu, kah nuppaguanopanneg wutch anaquabeog.
24.9 Neit Balak wunnaumonuh Zippor Moabe ketassꝏ̄t neepau, kah ayeuuhkonau Israeloh. kah annꝏ̄teamꝏ̄ kah wehkomau Balaamoh wunnaumonuh Beer kummatanumukqunnaóont.
24.10 Qut matta nunnꝏ̄tauóh Balaam, newajeh nano wunánumukqueóg, nemehkuh kuppohquo(h)whuninnumwop wutch wunnutcheganit.
24.11 Kah kukqushkodteamwop Jordan, kah kuppeyaumwop Jericho, kah Jerichoe wosketompaog, kutayeuuhkonukꝏ̄wópanneg, Amoritsog, kah Perisitsog, kah Cananitsog, kah Hittitsog, Girgashitsog, kah Hivitsog, kah Jebusitsog, kah nupponopanneg kenutcheganꝏ̄óut.
24.12 Kah nutannꝏ̄nomp aóhkeomꝏ̄ ut anaquabeog, noh amaꝏ̄hkauomp wutch anaquabeóg, neesuog Amoritse ketassꝏ̄tamwog, matta nashpe kuttogkodteg, asuh nashpe kutohtomp.
24.13 Kah kittinumauonumwꝏ̄ ohke, ne matta wadtanakauseogkup, kah keihtotanash nish matta ayimeuógkupash, kah kutayinneaoash, kummeetsimwꝏ̄ wutch weenominneohtekonash, kah olive chippinneutunkash nish matta ohketeauogkupash.
24.14 Newutche yeuyeu qusheuk Jehovah kah wowussumꝏ̄k nashpe pahketaháonk kah wunnamukutyeuuk, kah amaunꝏ̄k manittꝏ̄og neh kꝏ̄shꝏ̄wóog wousamáhetteupoh ogkomáe tomogkonit, kah ut Egypt, kah woussumꝏ̄k Jehovah.
24.15 Kah unnantamóg ne matchit wosuwsumónat Jehovah, pepénok yeu kesukok howan waussumóg: uttoan Manittꝏ̄og neh kꝏ̄shꝏ̄wóog waussumáhettuppoh, neg ogkomut tomogkonit, asuh ummanittꝏ̄mꝏ̄uh Amoritsog, neg wutohtuóont wadohkéog: qut nen kah néek nꝏ̄wowussumómun Jehovah.
24.16 Kah missinninnuog nampꝏ̄hamwog kah nꝏ̄waog, qutteihteaj God nutohquanumónanonut Jehovah, nꝏ̄wowussumóanônut onkatogig manittꝏ̄og.
24.17 Newutche Jehovah kum Manittꝏ̄mun noh kuhkuhkukꝏ̄unukqun, kah nꝏ̄shunonog wutch ohkit Egypt, wutch Missinnae komkukqut, kah noh asepash yeush magogish kuhkinneusuongash, ut nunnaumꝏ̄ónganonut, kah nꝏ̄wadchanukqun ut wame mayut ne aóog, kah wame kenugk missinninnuut neg pannuppukkauogkutcheg.
24.18 Kah Jehovah amaꝏ̄hkauau wame missinninnuh wutch anaquabeog, neg Amoritsog neg wadohkitcheg ne ohkeit: nenawun wonk nꝏ̄wowussumomun Jehovah, newutche noh kum-Manittꝏ̄mun.
24.19 Kah Joshua unnau missinninnuh, mátta woh kꝏ̄wowussumômwꝏ̄ Jehováh: newutch noh wunneetupanatamwe God, noh mꝏ̄summuae Manit, matta kutahquontamunkou kuppanneusseonganꝏ̄oash, asuh kummatcheseonganóoash.
24.20 Ahquanumog Jehovah, kah wowussumóg penôwe Manittꝏ̄wog neit pish quinnuppeu, kah kꝏ̄woskhukkou, kah kummohtupánukou, mahche wunnenehikqueôg.
24.21 Kah missinninnuog unnaog Joshuahoh matta, qut nꝏ̄wowussumómun Jehovah.
24.22 Kah Joshua unnau missinninnuh, kꝏ̄wauwaonomwꝏ̄ kuhhogkaóog, kuppépenunkou Jehovah wowussumónat, kah nug nꝏ̄waog, nꝏ̄wauwómun.
24.23 Newutche yeuyeu, amaunꝏ̄k penowe Manittꝏ̄og neg kenugke kuhhogkaóut, kah mosogqunnumók kuttahhꝏ̄oash en Jehovah ut um-Manittꝏ̄mꝏ̄uh Israel.
24.24 Kah missinninnuog unnaog Joshuahoh, Jehoveh num Manittꝏ̄mun, nꝏ̄wowussumo(m)un, kah ꝏ̄wadtauatonkqussuonk nꝏ̄swehtamumun.
24.25 Neit Joshua wunnꝏ̄wáog missinninnuh ne kesukok, kah upponumauo(h) kuhkꝏ̄waonk, kah kukquttumóonk ut Shechem.
24.26 Kah Joshua wussukhum yeush kuttꝏ̄wongash, naumatue wussukwhonganit God, kah neemunum mishikqussuk, kah na uponamun, agwe nꝏ̄timusset, ne kishke wunneetupanatamwe komukqut Jehovah.
24.27 Kah Joshua unnáu wame missinninnuh, kusseh, yeu qussuk pish kꝏ̄wauwáonukqunnan, newutche nꝏ̄tunkquot wame wuttinnꝏ̄waongash Lord, nish ánukqueógkupash: newaj pish wauwaónukqueóg, ishkont kukkuhkonnꝏ̄wáonómwꝏ̄ kum-Manittꝏ̄mwꝏ̄.
24.28 Neit Joshua wuttinánumuh missinninnuh monchek, nishnoh wosketomp ut wutohtoonganit.
24.29 Onk n$nih, mahche yeu nnag, Joshua wunnaumonuh Nun, wuttinneumoh Jehovah nuppꝏ̄oh, nequt pasukꝏ̄e kod[]umwohkog, kah piog.
24.30 Kah nag upposekinóuh, ut sussippoi wutohtoonganit, ut Timnath-serah, ne Ephraime wadchuut, nanumm?yeu ꝏ̄wadchumut Gaash.
24.31 Kah Israel woussumau Jehovah nisahtepomantog Joshua, kah nisahtepomantamwéhetiit Eldersog neg anue pomantamꝏ̄moncheg Joshuahoh, kah neg wahtunkeg wame wutanakausuongash Jehovah, ne áseanshunk Israeloh.
24.32 Kah wuskonash Joseph, nish wunnaumonuh Israel sohwuttauwunnutcheh wutch Egypt, nag upposekinóuh Shechem, ut kodchuhkeohkeit, ne Jakob adtóomomp wunnaumonuh Hamor, ꝏ̄shoh Shechem, wutche nequt pasukꝏ̄unnaái silver, kah ꝏ̄tohtauonganin wunnaumonuh Joseph.
24.33 Kah Eleazer wunnaumonuh Aaron nuppꝏ̄ kah upposekinôuh wadchuut, ne wadtaumaiog Phineasut wunnaumonuh, ne anumauut ut Ephraime wadchuut.