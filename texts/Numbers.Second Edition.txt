1.1 KAH Jehovah kenꝏ̄nau Mosesoh ut touohkomukqut Sinaii, ut mukkinneáekommukqut, negonne kesukok nahohtoe nepauz, nahohtôe kodtumꝏ̄ mahche sohhamwehettit wutch ohkeit Egypt, nꝏ̄wau.
1.2 Mamusse ogkémꝏ̄k wame mukkinneonk wunnaumonuh Israel, neaunag wutteateashiyéuꝏ̄onganꝏ̄, neaunag ꝏ̄shꝏ̄oh weekꝏ̄ꝏ̄ash, nashpe ogketamóonk ꝏ̄wesuonganꝏ̄oash, nishnoh wosketomp, neaunag uppuhkukkꝏ̄ash.
1.3 Wutch neesnechage kodtumwohkomunat kah paameu, nishnoh pasuk nashpe sohhog kesauwameonk, ut Israelut, pish kummaiyae wehkomôog nashpe kesauwameongash, ken kah Aaron,
1.4 Kah weeche kenaau na pish wosketomp nishnoh wutch chippanꝏ̄onk: wosketomp pish uppuhkukꝏ̄ꝏ̄ ut weekit ꝏ̄shoh.
1.5 Kah yeush ꝏ̄wesuonganꝏ̄ꝏ̄ash wósketompaog, neg pish weechekompaumukqueógig wutch Reuben Elizur wunnaumo-/ Shedeur.
1.6 Wutch Simeon Shelumiel wunnaumonuh Zurishaddai.
1.7 Wutch Judah, Nahshon wunnaumonuh Aminadab.
1.8 Wutch Issachar, Nethaneel wunnaumonuh Zuar.
1.9 Wutch Zabulon, Eliab wunnaumonuh Helon.
1.10 Wutch wunnaumonuh Joseph; wutch Ephraim, Elishama wunnaumonuh Ammihud: wutch Manasseh, Gamaliel wunnaumonuh Pedahzur.
1.11 Wutch Benjamin, Abidan wunnaumonuh Gideoni.
1.12 Wutch Dan, Ahiezer wunnaumonuh Ammishaddai.
1.13 Wutch Asher, Pagiel wunnaumonuh Ocran.
1.14 Wutch Gad, Eliasaph wunnaumonuh Deuel.
1.15 Wutch Naphtali, Ahira wunnaumonuh Enan.
1.16 Yeug neg wehkómutcheg ut mukkinneonganit, sontimóog wutchippanꝏ̄wonganit wutch ꝏ̄shꝏ̄óut, wobuhkuhkꝏ̄utcheg muttannonganogkussinutcheh ut Israel.
1.17 Kah Moses kah Aaron wunnemunouh yeuh wosketompuh, neg ꝏ̄wesuongane ogkemutcheg,
1.18 Kah nag moéeog wame mukkinneonk, negonne kesukok nahohtoe nepauz, kah wahteauwáhuwaog wutontseonganꝏ̄ash, neaunag wuttehettashiyeuonganꝏ̄, neaunag wekuoash ꝏ̄shꝏ̄oh, nashpe ꝏ̄wesuongane ogketamóonk, wutch neesneechage kodtumwohkomunat, kah paameu, neâunag uppuhkukkꝏ̄ꝏ̄ash.
1.19 Ne anannꝏ̄nont Jehovah Mosesoh, ne wuttinnu neh ogkemon ut Sinâi touohkomukqut.
1.20 Kah wunnaumonuh Reuben mohtomegheoncheh Israel, nashpe wutontseonganꝏ̄ꝏ̄ash, nashpe ne adtohshiéhettit, nashpe week ꝏ̄shꝏ̄oh, nashpe nean ogketamuk ꝏ̄wesuonganꝏ̄ásh, nashpe uppuhkukkꝏ̄óut, nishnoh wosketomp wutch wunnesnechage kodtumwohkomunat, kah paameu, nishnoh pasuk noh weeche sohhog kesauwameonk.
1.21 Yeug ogkemutcheg, wutchippanꝏ̄onk Reuben, yauunchage kah nequtta muttannonganogkussuog, | kah nápanna tahshe pasukꝏ̄ꝏ̄og.ÆMDNMØ
1.22 Wutch wunnaumonuh Simeon, nashpe wutontseonganꝏ̄oash, nashpe wutteateashiyeuonganꝏ̄, nashpe weekꝏ̄oash ꝏ̄shꝏ̄oh, yeug agkemutcheg, nashpe ogketamunat wesuonga[t]h, nashpe uppuhkukꝏ̄óash, nishnoh wosketomp wutch neesnechage kodtumwohkomunat, kah paameu, nish noh pasuk noh weeche sohhog kesauwameonk.
1.23 Yeug agkemutcheg wutchippanꝏ̄onk Simeon, napanna tahshinchage, kah paskꝏ̄kun muttannonganog kussuog, kah nishwe pasuhꝏ̄ꝏ̄og.
1.24 Wutch wunnaumonuh Gad nashpe wutontseonganꝏ̄ꝏ̄ash, nashpe wutteateashiyeuonganꝏ̄: nashpe weekꝏ̄óash ꝏ̄shꝏ̄oh, na[s]hpe ogketamunat ꝏ̄wesuonganꝏ̄oash,, wutch wunneesnechage kodtumwohkomunat, kah paameu, nishnoh pasuk noh nashpe sohhog kesauwameonk.
1.25 Yeug agkemutcheg, wutchìppanꝏ̄onk Gad, yauunchage kah napanna muttannonganogkussuog, kah nequtta tahshe pasukꝏ̄ꝏ̄og, kah napanna tahshinchagkussuog.
1.26 Wutch wunnaumonuh Judah, nashpe wutontseongash, nashpe wutteateashiyeuonganꝏ̄óash nashpe ꝏ̄shꝏ̄oh weekuóut, nean ogketamuk ꝏ̄wesuonganꝏ̄oash, wutch wunn[e]esnechage kodtumwohkomunat, kah paameu, nish noh pasuk noh weeche sohhog kesauwameonk.
1.27 Yeug agkemutcheg wutchippanꝏ̄onk Judah, nesausuk tahshinchag, kah yaue muttannonganogssuog, kah nequtta tahshe pasukꝏ̄ꝏ̄og.
1.28 Wutch wunnaumonuh Issachar, nashpe wutontseonganꝏ̄ꝏ̄ash, nashpe wutteateachiyeuonganꝏ̄oash, nashpe ꝏ̄shꝏ̄oh wekuoash, nean ogketamuk ꝏ̄wesuonganꝏ̄oash wutch neesnechage kodtumwohkomunat, & paameu, nish noh pasuk noh nashpe sohhog kesauwameonk,
1.29 Yeug agkemutcheg, wutchippenꝏ̄onk Issachar, napanna tahshinchag kah yaue muttannonganogkussuog, kah yauut pasukꝏ̄ꝏ̄og.
1.30 Wutch wunnaumonuh Zabulon, nashpe wutontseongash. nashpe wutteateashiyeuonganꝏ̄oash, nashpe ꝏ̄shꝏ̄oh wekꝏ̄oash: nean ogketamuk ꝏ̄wesuonganꝏ̄oash, wutch wunneesnechage kodtumwohkomunat, kah paameu, nishnoh pasuk noh nashpe sohhog kesauwameonk.
1.31 Yeug agkemutcheg, wutchippanꝏ̄onk Zabulon, napanna tahshinchage kah nesausuk muttannonganogkussuog, kah yauut pasukꝏ̄ꝏ̄og.
1.32 Wutch wunnaumonuh Joseph, wutch Ephraim, nashpe wutontseonganꝏ̄oash nashpe wutteashinninneongash ꝏ̄shꝏ̄oh weekꝏ̄oash, nean ogketamuk ꝏ̄wesuonganꝏ̄oash | wutch wunneesnechage kodtumwohkomunat. kah paameu, nishnoh pasuk noh nashpe sohhog kesauwameonk.
1.33 Yeug nag agkemutcheg wutchippanꝏ̄onk Ephraim, yauunchage muttannonganogkussuog, kah napanna tahshe pasukꝏ̄ꝏ̄og.
1.34 Wutch wunnaumonuh Manasses nashpe wutontseonganꝏ̄oush, nashpe wutteateashiyeuonganꝏ̄oash: nashpe ꝏ̄shꝏ̄oh weekꝏ̄óash, nean ogketamuk ꝏ̄wesuonganꝏ̄óash, wutch wunneesnehchage kodtumwohkomunat kah paameu, wame neg weeche sohhogig kesauwameonk.
1.35 Yeug nag agkemutcheg, wutchippaꝏ̄onk Manasses, nishwinchag kah neeswe muttannonganogkussuog, kah neese pasugꝏ̄ꝏ̄og.
1.36 Wutch wunnaumonuh Bejamin, nashpe wutontseonganꝏ̄óash, nashpe wutteateashiyeuonganꝏ̄, nashpe ꝏ̄shꝏ̄oh wekꝏ̄ash: nean ogketamuk ꝏ̄wesuonganꝏ̄oash, wutch wunneesnechage kodtumwohkomunat kah paameu, nishnoh pasuk weeche sohhog kesauwameonk.
1.37 Yeug nag agkemutcheg, wutchippanꝏ̄onk Benjamin nishwinchag kah napanna muttannonganogkussuog, kah yauut pasukꝏ̄ꝏ̄og.
1.38 Wutch wunnaumonuh Dan, nashpe wutontseongash, nashpe wutteateashiyeuonganꝏ̄oash, nashpe ꝏ̄shꝏ̄oh weekꝏ̄ash nean ogketamuk ꝏ̄wesuonganꝏ̄oash wutch wunneesnechage kodtumwohkomunat kah paameu, nishnoh pasuk weeche sohhog kesauwameonk.
1.39 Yeug nag agkemutcheg, wutchippanꝏ̄onk Dan, nequtta tahshinchag, kah neese muttannonganogkussuog, kah nesausuk tahshe pasukꝏ̄oh.
1.40 wutch wunnaumonuh Asher, nashpe wutontseonganꝏ̄oash, nashpe wutteateashiyeuonganꝏ̄, nashpe ꝏ̄shꝏ̄oh weekꝏ̄oash: nean ogketamuk ꝏ̄wesuonganꝏ̄oash, wutch wunneesnechage kodtumwohkomunat kah paameu, nish noh pasuk weeche sohhog kesauwameonk.
1.41 Yeug nag ágkemutcheg, wutchippanꝏ̄onk Asher, yauunchage kah nequt muttannonganogkussuog, kah napanna tahshe pasukꝏ̄ꝏ̄og.
1.42 Wunnaumonuh Naphtali nashpe wutontseonganꝏ̄oash, nashpe wutteateashiyeuonganꝏ̄oash, nashpe ꝏ̄shꝏ̄oh weekuóash: nean ogketamuk ꝏ̄wesuonganꝏ̄oash wutch neesnechage kodtumwohkomunat kah paameu, nish noh pasuk weeche sohhog kesauwameonk.
1.43 Yeug nag agkemutcheg wutchippanꝏ̄onk Naphtali: napanna tahshinchage kah nishwe muttannonganogkussuog, kah yauut pasukꝏ̄og.
1.44 Yeug nag agkemutcheg, nag Moses | agkemoncheh, kah Aaron, kah Israele Sontimóog, nabo neesuog wosketompaog nishnoh pasuk, wutch weekit ꝏ̄shꝏ̄oh.
1.45 Kah wame yeug agkemutcheg wunnaumonuh Israel; nashpe ꝏ̄shꝏ̄oh, weekꝏ̄ôash wutch neesnechage kodtumwohkomunat kah paameu, nish noh pasuk noh weeche sohhog kesauwameonk ut Israel.
1.46 Wame neg agkemutcheg nag nequtta tahshe pasukꝏ̄e muttannoganogkussuog, kah nishwe muttannonganogkussuog kah napanna tahshe pasukꝏ̄ꝏ̄og, kah napanna tahshinchag.
1.47 Qut Levitsog, nashpe wutchippanꝏ̄onganꝏ̄ ꝏ̄shꝏ̄oh, matta nag kenugke neg kꝏ̄togkemoneau.
1.48 Newutche Jehovah mahche kenꝏ̄nau Mosesoh, nꝏ̄wau.
1.49 Webe wutchippanꝏ̄onk Levi matta pish kutogketamꝏ̄un, asuh matta kukkenugogkemóog wunnaumonuh Israel.
1.50 Qut ken, kukkehtim Levitsog nanauwunnumunat Tabernakle wauwaonk, kah wame wishquash nish noh ohtagish kah wame nish na wadchiigish nag pish kenunnumwog Tabernakle, kah wame ꝏ̄wishquash, kah nag pish ne ut wuttinneumun; kah nag pish tuppuksinwog waéenu Tabernakleut.
1.51 Kah pummuwuttauwaekommuk monchadtomuk, Levitsog pish wussohqunnumuneau, kah pummuwuttauwakommuk wekitteamuk, Levitsog pish ꝏ̄wekikoneau, kah penꝏ̄wot noh pasꝏ̄sukog, pish nushau.
1.52 Kah wunnaumonuh Israel pish tuppuksinwóg, nish noh wosketomp ut nehenwonche tuppuksinꝏ̄wonganit, kah nish noh wosketomp kishke nehenwonche ummuttaákinit, pannuppe ukkesauwameonkanꝏ̄óut.
1.53 Qut Levitsog pish wééne tupuksinwog pumme wuttauwae kommukque wauwaonganit, onk woh na matta kussopitáe musquantamꝏ̄onk, ummukkinneonganꝏ̄óut wunnaumonuh Israel, kah Levitsog pish nanawehteauog meechumehteaonk, papáume pumuwuttauwáe kommukque wauwáonk.
1.54 Kah wunnáumonuh Israel ne wutusseneau neaunag wame wutannꝏ̄naonk Jehovah Mosesoh, ne wutusseneau.
2.1 KAh Jehovah kenꝏ̄nau Mosesoh kah Aaronoh, nꝏ̄wau.
2.2 Wunnaumonuh Israel pish tuppuksinwog, nish noh howan kishke ummuttaágunit neaunag kukkinneasuongash, neaunag ꝏ̄shꝏ̄oh wekuꝏ̄ash, piuhsukeh quinnuppe, mukkinneáe kommukqut pish tuppuksinwog.
2.3 Kah nag negonne tuppuksikeg en wompanaiyeu, ne pish ummuttaagene tuppuksinnowonk Judah, neaunág ukkesauwameongash, ummugquomp wunnaumonuh Judah, noh Nahshon wunnaumonuh Amminadab.
2.4 Kah ukkesauwameumoh, kah yeug nag agkemutcheg, nesausuk tahshinchage, kah yauut mattannonganog kussuog, kah nequtta tahshe pasukꝏ̄og.
2.5 Kah nag nahóhtoe tuppuksukeg, ne pish wutchippanꝏ̄onk Ishachar, kah ummugquomp wunnaumonuh Ishachar, noh Nethaneel, wunnaumonuh Zuar.
2.6 Kah ukkesauwameumoh, kah yeug nag agkemutcheg, napanna tahshinchage kah yauut muttannonganongkussuog, kah yauut pasukꝏ̄ꝏ̄og.
2.7 Wutchippanꝏ̄onk Zabulon, kah ummugquom wunnaumonuh Zabulon, noh Eliab wunaumonuh Helon.
2.8 Kah ukkesauwameumoh, kah yeug nag agkemutcheg, napanna tahshinchag kah netausuk tahshit muttannonganog kussuog kah yauut pasukꝏ̄ꝏ̄og.
2.9 Wame neg ogkemutcheg wuttuppukkussinnꝏ̄onganit Judah nequt pasukꝏ̄e muttannonganog kussuog, kah shwosuk táhshinchage muttanonganog kussuog, kah nequtta tahshe muttannonganog kussuog kah yauut pasukꝏ̄ꝏ̄og, neaunag ukkesauwameonganꝏ̄ash: nag pish negonshauog.
2.10 Reuhen ummuttaagane tuppuksinꝏ̄ónk pish ne sowanìyeu neaunag ukkesauwámeonganꝏ̄ásh. kah ummugquomp wunnaumonuh Reuben, noh Elizur wunnaumonuh Shedeur.
2.11 Kah ukkesauwameumoh, kah yeug nag agkemutcheg. yauunchage, kah nequtta tahshe muttannonganog kussuog, kah napanna tahshe pasukꝏ̄ꝏ̄og.
2.12 Kah nag nahohtoeu tuppuksikeg, né pish wutchippanꝏ̄onk Simeon: kah ummugquomp wunnaumonuh Simeon, noh Shelumiel wunnaumonuh Zurishaddai.
2.13 Kah ukkcsauwameumuh, kah yeug nag []gkemutcheg, napanna tahshinchage kah pasukꝏ̄gun tahshe muttánnonganog kussuog, kah nish wudt pasukꝏ̄ꝏ̄og.
2.14 Kah wutchippanꝏ̄onk Gad, kah ummugquomp wunnaumonuh Gad, Eliasaph, wunnaumonuh Reuel,
2.15 Kah ukkesauwameumoh, kah yeug nag agkemutcheg, yauunchage, kah napanna tahshe muttannonganog kussuog, kah nequtta tahshe pasukꝏ̄ꝏ̄og, kah napanna tahshinchag kussuog.
2.16 Wame neg agkemutcheg ut tuppuksinnꝏ̄onganit Reuben, nequt pasukꝏ̄e tahshe muttannonganog kussuog, kah napanna tahshinchag kah nequt muttannonganog kussuog, kah yauut pasukꝏ̄ꝏ̄og, kah napanna tahshinchag kussuog: kah nag pish nahohtôusháog.
2.17 Kah mukkinneáe kommuk pish monchemꝏ̄, wuttuppukkussinnꝏ̄onganꝏ̄ Levitsog, na nashaue tuppuksinꝏ̄wonganéhtu, neane tuppuksinhettit, ne pish wuttine | moncheneau, nish noh wosketomp ut wutayeuonganit, neaunag ummuttaáginꝏ̄oash.
2.18 Ephraim ummattaágane tuppuksinôonk, neaunag ukkesauwameonganꝏ̄ash, pish kehtahhaneiyeu, kah ummugquomp wunnaumonuh Ephraim, noh Elishama wunnaumonuh Ammihud.
2.19 Kah ukkesauwameumoh, kah yeug nag agkemutcheg yauunchage muttannonganog kussuog, kah napanna tahshe pasukꝏ̄ꝏ̄og,
2.20 Kah nahohtóeu, wutchippanꝏ̄onk Manasses, kah ummugquomp wunnaumonuh Manasses, noh Gamaliel wunnaumonuh Pedahzur.
2.21 Kah ukkesauwameumoh, kah yeug nag agkemutcheg, nish winchage ka(h) neese muttannonganog kussuog, kah neese pasukꝏ̄ꝏ̄og.
2.22 Kah wutchippanꝏ̄onk Benjamin, kah ummugquomp wunnaumonuh Benjamin, noh pish Abidan wunnaumonuh Gideoni.
2.23 Kah ukkesauwameumoh. kah yeug nag agkemutcheg, nishwinchage kah napanna tahshe muttannonganog kussuog, kah yauut pasukꝏ̄ꝏ̄og.
2.24 Wame neg agkemutcheg wuttuppuksinnꝏ̄wonganit Ephraim, nequt pasukꝏ̄e muttannonganog kussuog, kah shwosuk tahshe muttannonganog kussuog, kah nequt pasukꝏ̄ꝏ̄og, neaunag ukkesauwameonganꝏ̄oash: káh nag pish nishꝏ̄e moncheog.
2.25 Dan ummuttaágene tuppuksinꝏ̄onk pish nanumeiyeu, neaunag ukkesauwameonganꝏ̄ash: kah ummugquomp wunnaumonuh Dan, noh Ahiezer wunnaumonuh Ammishaddai.
2.26 Kah ukkesauwameumob, kah yeug nag agkemutcheg, nequtta tahshinchage kah neese muttannunganog kussuog kah nesausuk táhshit pasukꝏ̄ꝏ̄og.
2.27 Kah nag nahohtôe tuppuksikeg, ne pish wutchippanꝏ̄onk Asher: kah ummugquomp wunnaumonuh Asher, noh Pagiel wunnaumonuh Ocran.
2.28 Kah ukkesauwameumoh, kah yeug nag agkemutcheg, yauunchage, kah nequt muttannonganog kussuog, kah napanna tahshe pasukꝏ̄ꝏ̄og.
2.29 Kah wutchippanꝏ̄onk Naphtali, kah ummugquomp wunnaumonuh Naphtali, Ahìra wunnaumonuh Enan.
2.30 Kah ukkesauwameumoh, kah yeug nag agkemutcheg, napanna tahshinchage kah nishwe muttannonganog kussuog kah yauut pasukꝏ̄ꝏ̄og.
2.31 Wame neg agkemutcheg ut tuppuksinnꝏ̄wonganit Dan. nequt pasukꝏ̄e muttannonganog kussuog, kah napannatahshinchage kah neesausuk tahshe muttannunganog kussuog, kah nequtta tahshe pasukꝏ̄ꝏ̄og, neg pish wuttat ꝏ̄mwog, neaunag ummuttaáganóash.
2.32 Yeug nag (a)gkemutcheg wunnaumonuh Israel, neaunag ꝏ̄shꝏ̄oh wekꝏ̄óash, wame neg agkemutchég ut tuppuksinnꝏ̄wongannehtu, neg nequtta tahshe pasukꝏ̄e muttannonganog kussuog, kah nis(h)we muttannonganogkussuog, kah napanna tahshe pasukꝏ̄ꝏ̄og, kah napanna tahshinchag kus[s]uog.
2.33 Qut Levitsog matta ogkemóog ut kenugke wunnaumonuh Israel, nean annꝏ̄nont Jehovah Mosesoh.
2.34 Kah wunnaumonuh Israel wutusseneau neanannꝏ̄nont wame Jehovah Mosesoh ne wuttinne tuppuksinneau neaunag ummuttaaginꝏ̄ash, kah ne wuttinne moncheneau, nish noh wosketomp neaunag wutteashiyeuonk, neaunag ꝏ̄shꝏ̄oh weekꝏ̄óash.
3.1 KAh yeush wutontseôngash Aaron kah Moses, ne kesuhok Jehovah kónꝏ̄nont Mosesoh ut wadchuut Sinai.
3.2 Kah yeush ꝏ̄wesuonganꝏ̄ꝏ̄ash wunnaumonuh Aaron, Nadab mohtomegit. kah Abihu, Eleazur kah Ithamar,
3.3 Yeush ꝏ̄wesuonganꝏ̄ash wunnaumonuh Aaron sephausuenuog neg sasequnutcheg, neg namwohtomuk wunnutcheganꝏ̄óut, sephausue aninnohsuonk ussenat.
3.4 Kah Nadab kah Abihu nuppꝏ̄og ut anaquabit Jehovah nag sephaushettit penowe nꝏ̄tau, ut anaquabit Jehovah, ut touohkomukqut Sinai, kah matta wunaumoniéog. kah Eleazar ka[h] Ithamar, sephausue anninohsuonk usseog ut anaquabit, Aaron ꝏ̄shꝏ̄oh.
3.5 Kah Jehovah kenꝏ̄nau Mosesoh nꝏ̄wau.
3.6 Pasꝏ̄che padchwuhtoush wutchippanꝏ̄onk Levi, kah neepauwehteaush anaquabit Aaron sephausuen, kah nag pish wuttannumauóuh.
3.7 Kah nag pish nanawehteauog ummeechumuhkausuáonk, kah ummeechumuhkausuwaonk wame mukkinneonk anaquohtag mukkinneáe kommuk, ussénat Tabetnakle usséongash.
3.8 Kah nag pish wadchanumwog mukkinneâe kommukque auwohteaongash, kah ummeechumuhkonaonganꝏ̄ wunnaumonuh Israel, ussenat Tabernakle usseongash.
3.9 Kah pish kuttinnunnumah Levitsoh Aaron kah wunnaumonuh, anninnumm(o)nadtúe aninnumauónuh, wutch wunnaumonat Israel,
3.10 Kah ken pish kukkéhtim Aaron kah wunnaumonuh, kah nag pish nanawehteáog, wussephausuenue aninnohsuonk, kah penꝏ̄wot, noh pasꝏ̄tshadt, pish nushau
3.11 Kah Jehovah kenꝏ̄nau Mosesoh, nꝏ̄wau.
3.12 Kah nen, kusseh, nunneemun Levitsog, wutch kenugke wunnaumonat Israel, nompe | nishnoh mohtomegit, noh woshwunuk ôon(t)ómuk. wutch kenugke wunnaumonat Israel kah Levitsog pish nuttaihéog.
3.13 Newutche nishnoh mohtammegit nuttaihe: ne kesukok togkmomog nish noh mohtommegit ut ohkit Egypt, nꝏ̄neetupanatamwahtau nuhhog nìshnoh mohtommeginitche ut Israel, naneeswe wosketomp kah puppinashim, nag pish nuttaiheog, nen Jehovah.
3.14 Kah Jehovah kenꝏ̄nau Mosesoh, ut touohkomukqut Sinai, nꝏ̄wau,
3.15 Ogkem wunnaumonuh Levi nashpe ꝏ̄shꝏ̄oh weekꝏ̄óash, nashpe wutteateashiyeuonganꝏ̄, nishnoh nompaas wutch pasukꝏ̄ nepauzoh appit kah paameu, neg pish kutogkemóog.
3.16 Kah Moses noh wutogkemoh, neaunag wuttinnꝏ̄waonk Jehovah ne an annꝏ̄nomukkup.
3.17 Kah yeuh wunnaumonuh Levi nashpe ꝏ̄wesuonganoash: Gershon, kah Kohath, kah Merari.
3.18 Kah yeush ꝏ̄wesuonganꝏ̄oash wunnaumonuh Gershon, nishpe wutteateashiyeuonganꝏ̄: Libni, kah Shimei.
3.19 Kah wunnaumonuh Kohath, nashpe wutteateashiyeuonganꝏ̄: Amram, kah Izhar, Hebron, kah Uzziel.
3.20 Kah wunnaumonuh Merari, nishpe wutteateashiyeuonganꝏ̄, Mahli, kah Mushi: yeush wutteateashiyeuonganꝏ̄oash Levitsog, nashpe weekꝏ̄óash ꝏ̄shꝏ̄oh.
3.21 Wutch Gershon wutteateatshiyeuꝏ̄onk Libni, kah wutteateashiyeuꝏ̄onk Shimei: yeush wutteteashiyeuonganóash Gershonitsog.
3.22 Yeug nag agkemutcheg nashpe ogkemonat nis(h)noh nomp(á)as wutch wunnukqut nepauzapinneat kah paameu, n(a)g neg agkemutcheg, nesausuk tahshe muttannonganogkussuog, kah napanna tahshe pasukꝏ̄ꝏ̄og.
3.23 Wutteateashiyeuonganꝏ̄ Gershonitsog, nag pish tuppuksinwog, wuttamiyeu Tabernakleut, kehtahhanniyeu.
3.24 Kah Sontim wutch weekit ꝏ̄shꝏ̄oh Gershonitsog. noh pish Elias(a)ph wunnaumonuh Lael.
3.25 Kah ummeechumuhkonaonk wunnaumonuh Gershon ut mukkinneaekommukqut, ne pish Tabernakle, kah weetu, kah ne abbahquos, kah áhohkꝏ̄chik onkwhonk, wutch mukkinnneaekommukque squont.
3.26 Kah chippinnutunkane ahogkꝏ̄tik wanequonk, kah ahogkꝏ̄tik onkwhonk wutch chippinnutunkane squoant ne kishke Tabernakleut, kah kishke altarut waeene, kah nish pemeneohtonash wutche wame auwohteaongash.
3.27 Kah wutch Kohath, ne mo wutteashinnunneonkanꝏ̄ Amramitsog, kah wutteateashiyeuonganꝏ̄ Izharitsog, kah wutteateashiyèuonganꝏ̄ | Hebronitsog, kah wutteatteashiyeuonganꝏ̄ Uzzielitsog, yeush wutteateashinnunnoónganꝏ̄oash Kohathitsog.
3.28 Nashpe ogkemonat nish no(h) nompái, wutch wunnukqut nepauzápinneat, kah paammu, shwosuk tahshe muttannunganog kussuog kah nequtta tahshe pasukꝏ̄og, nanawehteauunát Sanctuarie meechumuhkonittuonk.
3.29 Wutteateashiyeuonganꝏ̄ash wunnaumonuh Kohath, pish tuppuksinwog kishke Tabernakleut Sowaniyeu.
3.30 Kah Sontim wutch weekit ꝏ̄shꝏ̄oh wutteateashiyeuonganꝏ̄ Kohathitsog, noh pish Elizaphan wunnaumonuh Uzziel.
3.31 Kah ne meechumuhkonaonganꝏ̄, ne Ark, kah Table kah wequananteganuhtug kah Altarsash, kah Sanctuarie wishquash, nish pish nashpe waussumahetticheh, ahogkꝏ̄tik adnikheg, kah wame ne nashpe waussumáonk.
3.32 Kah wussontìmomꝏ̄oh Levitse sontimóog noh pish Eleazar, wunnaumonuh Aaron sephausuen, noh wunnanawunnónat, neg nánawehteunkeg Sanctuarie meechumuhkꝏ̄nittuonk.
3.33 Wutch Merari, ne wutteateashiyeuonganꝏ̄ Mahlitsog, kah wutteateashiyeuonganꝏ̄ Mushitsog: yeush wutteateashiyeuongash Merari.
3.34 Kah yeug nág agkemutcheh, nashpe ogkemónat nish noh nompaás, wutch wunnukqut nepauzappinneat, kah paamu, neg nequtta tahshe muttannunganogkussuog, kah neese pasukꝏ̄ꝏ̄og,
3.35 Kah Sontim wutch wekit ꝏ̄shꝏ̄oh wutteateashiyeuongash Merari noh pish Zuriel wunnaumonuh Abihail: kah nag pish tuppuksinwog, kishke Tabernaklut nanummiyeu.
3.36 Kah nanawunnumwe meechumuhkonittuonk, wunnaumonuh Merari, ne pish, Tabernakle pasꝏ̄nogquash, kah neg pummetunkqshitteunkqunog, kah nish nepattunkquonkanash, kah ummortisu(m)ꝏ̄oash, kah wame nish wishquash, kah wame nish auwohteaongash na ut.
3.37 Kah chippinnutunkáne pogkomunkquonkanash waeenu, kah ummortisumash, kah uppinumoash, kah uppemunneahtonoash.
3.38 Kah neg tuppuksikkeg anaquohtag Tabernakle, negonnumeiyeu, anaquohtag mukkinneaekommuk, wutchepwoaeu, noh pish Moses kah Aaton, kah wunnaumonuh, nanawehtéauunat Sanctuarie meechumuhkonittuonk, wutche meechumuhkonaonganꝏ̄ wunnaumonuh Israel: kah penꝏ̄wot noh pasꝏ̄tshadt pish nushau.
3.39 Wame neg agkemutcheg wul-Levitsog neh Moses agkemoncheh kah Aaron, neanannꝏ̄nont Jehovah, nashpe wutteateashìyeuonganꝏ̄oash, pish noh nompaas wutch | wunnukqut nepauzapinneat kah paameu, neesnechag kah nees tahshe muttannonganogkussuog.
3.40 Kah Jehovah unnau Mosesoh ogkem nish noh nompaas mohtomegit wutch wunnaumonat Israel, wutch wunnukqut nepauz apinneat kah paameu, kah nemunash ogke(t)amoe ꝏ̄wesuonganꝏ̄ash,
3.41 Kah ken pish kenemunnumwansheh wul Levitsog, nen Jehovah, no(m)pe nish noh mohtommegit ut wunnaumonat Israel: kah wunnetasumꝏ̄oh Levitsog wutch nompe nish noh mohtommegit ut wunnetasumꝏ̄[ô]ut wunnaumonuh Israel.
3.42 Kah Moses ogkemau nean annꝏ̄nont Jehovah nishnoh mohtomeginåtche ut kenugke wunnaumonat Israel.
3.43 Kah wame nompaasse mohtomegitcheg nashpe ogketamunat ꝏ̄wesuonganꝏ̄oash, wutch wunnukqut nepauz apinneat kah paameu, yeug nag agkemutcheg, neesnechag kah nees tahshe muttannonganogkussuog neese pasukꝏ̄og kah nesausuk tahshinchag kah nushw
3.44 Kah Jehovah kenꝏ̄nau Mosesoh, nꝏ̄wau,
3.45 Neemun Levitsog nompe nishnoh mohtomegit kenugke wunnaumonat Israel, kah wunnetaseumꝏ̄oh Levitsog, nompe wunnetasumꝏ̄oh, kah Levitsog pish nuttaiheog, nen Jehovah.
3.46 Kah wutche yeug woh manꝏ̄whutcheg, yeug neese pasukꝏ̄ꝏ̄og kah nesausuk tahshinchagkussuog kah nushuog mohtommegitcheg wutch wunnaumonat Israel, nag anue monacheg onk Levitsog
3.47 Pish keneemunam napanna tahshinash shekelsash nishnoh pasuk,, nashpe muhpuhkukquash: neaunak Sanctuarie shekel na pish keneemunnumun, ne shekel neesneechagkodtash Gerahsash.
3.48 Kah pish kummag teaguash en Aaronut kah wunnaumonuh, ne anóadtit neg manꝏ̄whutcheg, neg anue monacheg, na ut kenugke.
3.49 Kah Moses nemunnum manꝏ̄whuttue teaguash, wutch nag anuánukeg, onk nág manꝏ̄whutcheg nashpe Levitsog.
3.50 Neemunnum ne ánóadtéhettit teaguash, mohtomegitcheg wunnaumonuh Israel, nequt muttanunk kah nishwe pasuk, kah nequtta tahshinchag kah napanna tahshinash shekelsash, neaunag Sanctuarie shekle.
3.51 Kah Moses aninnumauau Aaronoh kah wunnaumanuh, ne anoadtehettit neg manohwhutcheg, neaunag wuttinnowaonk Jehovah, nean annꝏ̄nomp Jehovah Mosesoh.
4.1 KAh Jehovah kenꝏ̄nau Mosesoh kah Aaronoh nꝏ̄wau,
4.2 Ogkem wunnaumonuh Kohath wutch | kenugke wunnaumonat Levi, nashpe wutteateashiyeuonganꝏ̄, nashpe weekꝏ̄oash ꝏ̄shꝏ̄óuh.
4.3 Wutch shwinchage kodtumwohkomunat kah paameu, nô pajeh napanna tahshinchage kodtumwohkomunat, nishnoh pasuk noh petuttead kesauwameonk, ussenat anakausuonk, ut mukkinneaekomukqut.
4.4 Yeu pish wutannohsuonganꝏ̄ wunnaumonuh Kohath, ut mukkinneaekomukqut ut nukôme wanetupanatamweyeuꝏ̄gish
4.5 Kah Aaron pish peyau, kah wunnaumonu(h), tuppuksinnꝏ̄onk monchemꝏ̄uk, kah nag pish nꝏ̄kinnumwog onkwhonkane adnikheg, kah ne wunnashpe puttughummun wauwâe ark.
4.6 Kah nag pish uppononeau badjerde ohkꝏ̄nie onkwhonk, kah nag pish sepagenumwog webe ꝏ̄noónagk waabe, kah nag pish wunohtôog nish qunuhtukquash.
4.7 Kah woskeche nahtitteae petukqunnungane tableut pish sepakenumwog ꝏ̄noônagk, kah ne pish ukquenuhtauunneau wunnonkanash, & wuttattamwaedchuash bowlesash, kah onkwhegash nish onkwhosimukish, kah nagwutteohteae petukqunnunk, ne pish ohteau.
4.8 Kah nag pish ne wuttit sepagkenumunneau msquonagk, kah pish wutunkhumuneau nashpe Badjerde ohkoni onkwhonk, kah nah pish wunohtauog nish qunuhtugquash.
4.9 Kah pish nemunumwog ꝏ̄noônagk, kah pish unkhumwog wequananteganuhtugk wutch wequai, kah nish lampsash, kah nish tongsash, kah nish snuffdishes, kah wame nish pummée wishquash, nish nashpe waussummuáhettiche.
4.10 Kah nag pish upponumunneau kah wame nish auwohteaongash, ut agwe badjerde onkꝏ̄nie onkwhonk, kah nag pish upponamunneau ut qunnuhtugqut.
4.11 Kah woskeche golde Altarut nag pish sepagkenumwog ꝏ̄noónag, kah wutunkhumuneau nashpe badjerde ohkꝏ̄nie onkwhonk, kah nag pish wunohtóog nish qunnuhtugquash.
4.12 Kah nag pish neemunnumwog wame aninnohsuongane auwohteaongash, nish nashpe aninnumwontamwuhettit ut Sanctuarieut, kah nag pish upponumunnaoash ꝏ̄noónaganit, kah pish wutunkhumunáoash nashpe badjerde ohkꝏ̄nie onkwhonk, kah nag pish upponumunaoash ut qunnuhtugqut.
4.13 Kah nag pish amaunumwog pukque wutch altarut, kah ne wuttit sepagkenumunneau msquonag.
4.14 Kah nag ukquenohtauuneau wame nish auwohteaongash noh wadchiikish, nish nashpe aninnumwontamwehettit naut, nꝏ̄tae pansash, weyause uhquonash. kah shovelsash kah wunnonkanash, wame auwohteaongash ut Altarut, kah nag pish ne wuttit sepágkennumuneau | badgerde ohkꝏ̄nie ohkwhonk, kah pish wunohtauog nish noh wadchiikish qunuhtugquash,
4.15 Kah Aaron kah wunnaumonuh, pish mahche onkhumwog ne Sanctuarie, kah wame nish Sanctuari[n]e auwohteáongash, tuppuksinꝏ̄onk monchemꝏ̄uk, kah ne mahche n nag, wunnaumonuh Kohath pish peyaog wuttahshinnumunnaóut, kah nag matta pis[n] mussunnumꝏ̄og wanetupanatamweyeuꝏ̄gish ishkont nuppꝏ̄og: yeush pish ꝏ̄weannunnꝏ̄ wunnaumonuh Kohath, ut mukkinneaekommukqut.
4.16 Kah ut wunnanánumꝏ̄onganit Eleazar wunnaumonuh Aaron sephausuen, wadchiigish pummee wutche wequai, kah weetemungquok spicee incense, kah nagwutteohtae metsue sephausuonk, kah sussequeáe pummee, kah nanáánumunat wame Tabernakle, kah wame ne noh ohtag, ut Sanctuaryut, kah ut auwohteaonganit, nish noh wadc[n]iigish.
4.17 Kah Jehovah konꝏ̄nau Mosesoh, kah Aaronoh, nꝏ̄wau,
4.18 Ahque tummehthash wutchippánꝏ̄onk Kohathite wutteateashiyeuongash, wutch kenugke Levitsut.
4.19 Qut yeu nag unneh, onk woh keteaog kah mátta woh nuppꝏ̄og, pasꝏ̄sukommohettit, nukóme wanetupanatamweyeuꝏ̄gish, Aaron kah wunnaumonuh pish petutteaog, kah nag kehtimáog nish noh wosketompoh wuttannohsuonk, kah ꝏ̄weanun.
4.20 Qut nag matta pish petutteaꝏ̄og kuhkinneaumunat, Sanctuarie unkhumuk, ishkont nuppꝏ̄og.
4.21 Kah Jehovah kenꝏ̄nau Mosesoh, nꝏ̄wau,
4.22 Ogkem wunnaumonuh Gershon, kah nag wonk nashpe wekꝏ̄óash ꝏ̄shꝏ̄oh, nashpe wutteateashiyeuonganꝏ̄óash.
4.23 Wutch wunishwinchag kodtumwohkomunnaôut kah paameu, nô pajeh napanna wutteashinchage kodtumwohkomunnaóut, nag pish kutogkemóog, nishnoh pasuk petutteadt ayeuhkonat ayeuhteaonganit, ussenat aninnohsuonk ut mukkinneaekommukqut.
4.24 Yeu pish wutannohsuonganꝏ̄ Gershonite wutteateashiyeuongash, ussenát, kah wutch weanun.
4.25 Kah nag pish kenunnumwog Tabernakle onkwhonkanog, kah mukkinneaekommuk kah ne onkwhonk, kah badgerde ohkꝏ̄nie onkwhonk ne woskeche ohtag, kah wohwoashunk onkwhonk, wutche mukkinneaekommukque squoant.
4.26 Kah tapestrie chippinnutunkane onkwhonk, kah wohwoashunk onkwhonk, wutch chippinnutunkane squont, ne kishke Tábernakleut, kah kishke Altarut wáeenu, kah pemunneahtonash kah wame aninnohsue auwahteaongash, nish noh wadchiigesh, kah | wame nish ne waj kesteomukish, kah nag pish aninnumwontamwog.
4.27 Nean kuhquttuk Aaron, kah wunnaumonuh, ne pish nnih wame wuttannohsuonganꝏ̄ Gershonitse wunnaumonuh, wame ne naꝏ̄tamwehettit, kah wame wuttannosuonganꝏ̄, kah kenaau pish kukkeihtimôóog meechummuhkonittue weannunnꝏ̄.
4.28 Yeu wuttannósuonganꝏ̄ neaunag wutteateashaiyeuongash wunnaumonuh Gershonitsog, ut mukkinneaekommukqut, kah meechumuhkkonaonganꝏ̄ pish agwe Ithamar wunnaumonuh Aaron sephausuen.
4.29 Wunnaumonuh Merari, nashpe wutteateashiyeuonganꝏ̄, nashpe ꝏ̄shꝏ̄oh weekuóash nag pish kutogkémóog.
4.30 Wutch wunnishwinnechage kodtumwohkomunnaóut kah paameu, nô pajeh napanna tahshinchage kodtumwohkomunaóut, nag pish kutogkemóog, nish noh pasuk petutteadt aninnôfinneat, ussenat mukkinneaekommukque aninnósuonk.
4.31 Kah yeu pish meechumehkonittue ꝏ̄weánunꝏ̄, neaunag wame wutannósuonganꝏ̄ ut mukkinneaekommukqut, Tabarnakleé pasꝏ̄nogquash, kah pummetshogshitteaongash, kah nish neepatuhquonkash, kah nish mortisash.
4.32 Kah chippinneutunkane neepatuhquonkash waéénu, kah nish mortisash, kah uppinnumꝏ̄ash, kah nish pemunneohtanash, weeche wame nish auwohteaongash, kah weeche wame nish ompatamunat kah nashpe nishnoh hettamun, pish kutogketamumwꝏ̄ auwohteaongash ut meechumuhkonittue ꝏ̄weànunnꝏ̄wóut.
4.33 Yeu wutannôsuonganꝏ̄ wutteateashiyeuonganꝏ̄ wunnaumonuh Merari, neaunag wame wutannôsuongánꝏ̄ ut mukkinneaekommukqut, ut agwe wunnutcheganit Ithamar wunnaumonuh Aaron sephausuen.
4.34 Kah Moses kah Aaron, kah Sontimóog ut mukkinneonganit, ogkemáog wunnaumonuh Kohathitsog, neaunag wutteateashiyeuonganꝏ̄, kah nasbpe ꝏ̄shꝏ̄oh wekꝏ̄oash.
4.35 Wutch wunnishwunnechage kodtumwohkomunnaóut kah paameu, nô pajeh napanna wutteashinnechage kodtumwohkomunnaóut, nishnoh pasuk noh petutteadt áninnóhsinnéat, wutche usseonk, ut mukkinneáekommukqut.
4.36 Kah yeug nag agkemutcheg, nashpe wutteateashiyeuonganꝏ̄, neese muttannunganogkussuog, nesausuk tahshe pasukꝏ̄ꝏ̄og, kah napanna tahshinchagkodtog.
4.37 Yeug nag agkemutcheg wutteateashiyeuonganꝏ̄ Kohathitsog, nish noh pasuk aninnosit ut mukkinneaekommukqut, neh Moses kah Aaron agkemáhetteupoh, neaunag wuttinnowáonk Jehovah, nashpe wunnutcheganit Moses.
4.38 Kah yeug neg agkemutcheg wutch | wunnaumonuh Gershon, nashpe wutteateashiyeuonganꝏ̄oash, nashpe ꝏ̄shꝏ̄oh wekꝏ̄oash.
4.39 Wutch shwinchage kodtumwohkomunat kah paameu, nó pajeh napanna tahshinchage kodtumwohkomunat, nish noh pasuk petutteadt en áninnohsinneat, wutch mukkinneáekommukque usseongash.
4.40 Yeug nag agkemutcheg nashpe wutteateashiyeuonganꝏ̄, nashpe ꝏ̄shꝏ̄oh wekuóash, neese muttannonganogkussuog, nequtta tahshe pasukꝏ̄ꝏ̄og, kah nishwinchag.
4.41 Yeug nag agkemutcheg, wutch wutteateashiyeuonganꝏ̄ wunnaumonuh Gershon nishnoh pasuk aninnôsit, ut mukkinneáekommukqut, ne Moses kah Aaron agkemáhetticheh, neaunag wuttinnꝏ̄wáonk Jehovah.
4.42 Kah yeug agkemutcheg wutch wutteateashiyeuonganꝏ̄ wunnaumonuh Merari, nashpe wutteateashiyeuonganꝏ̄, nashpe ꝏ̄shꝏ̄oh wekuóash.
4.43 Wutch wunnishwunnehchage kodtumwohkomunnaóut kah paameu, nô pajeh napanna wutteashinnehchage kodtumwohkomunnaóut, nishnoh pasuk noh petutteadt aninnohsinneat, wutch mukkinneáekommukque usseongash.
4.44 Yeug nág agkemutcheg nashpe wutteateashiyeuonganꝏ̄, nishwudt muttannonganogkussuog, kah neese pasukꝏ̄ꝏ̄og.
4.45 Yeug nag agkemutcheg wutch wutteateashìyeuonganꝏ̄oash wunnaumonuh Merari, neh Moses kah Aaron agkemáhetticheh, neaunag wuttinnꝏ̄wáonk Jehovah, nashpe wunnutcheganit Moses
4.46 Wame yeug agkemutcheg, neh Moses kah Aaron, kah Sontimóog ut Israel agkemahetticheh wutch Levitsog, nashpe wutteateashiyeuonganꝏ̄, nashpe ꝏ̄shꝏ̄oh wekꝏ̄ôash.
4.47 Wutch wunnishwunnehchage kodtumwohkomunnaôut kah paameu, nó pajeh napannatahshinchage kodtumwuhkomunnaout, nish noh pasuk petutteadt ussenat aninnohsuonk, ut mukkinneae kommukqut.
4.48 Yeug nag agkemutcheg, shwosuk tahshit muttannunganog kussuog, kah napanna tahshit pasukꝏ̄ꝏ̄og, kah shwosuk tahshinchagkussuog.
4.49 Neaunag wuttinnowâonk Jehovah, ne wuttinogkemon nashpe wunnutcheganit Moses, nish noh wosketomp neaunag wutannóhsuonk kah neaunag ꝏ̄weanun: kah nag ogkemóog nashpe nagum, nean annꝏ̄nont Jehovah Mosesoh.
5.1 KAh Jehovah kenꝏ̄nau Mosesoh nꝏ̄wau.
5.2 Annꝏ̄s wunnaumonuh Israel, ummoncheahéonaout, wutch tuppuksinnꝏ̄wonganit, | nish noh, wutchekꝏ̄, kah nish noh pasuk sohwutchuanit, kah nish noh howan nishkhit nashpe nuppꝏ̄e muhhog.
5.3 Naneeswe nompaas kah squaas, pish kummoncheahéóog, ut poquadchit tuppuksinnꝏ̄wonganit, pish kummoncheheóog, matta woh wunnishketeauꝏ̄unaout wuttuppukussunnꝏ̄onganꝏ̄oash, nashauwe toh apeh.
5.4 Kah wunnaumonuh Israel wuttusseinneau kah ummoncheaheóh en poquadchit tuppuksinnꝏ̄wonganit neânont Jehovah Mosesoh, ne wuttusseneau wunnaumonuh Israel.
5.5 Kah Jehovah kenꝏ̄nau Mosesoh nꝏ̄wau.
5.6 Kenꝏ̄s wunnaumonuh Israel, wosketomp asuh mittamwoffis usseit ne teague wame ummatcheséonganꝏ̄ash wosketomaog panneseae matcheneheahittit Jehovah. kah noh keteahogkou kesohkóadtog,
5.7 Neit pish sampꝏ̄aog ummatcheseonganꝏ̄ ne asehettit, kah noh pish nompenum uppanneusseonk, ne teag, kah napanna adtahshe chippagish pish kꝏ̄tnum, kah pish wuttinnumauon neh macheneheoncheh.
5.8 Kah wosketomp wanne wuttinnunkomoegk, ne woh adt kꝏ̄tinumun panneusseonk, panneusseonk pish kꝏ̄tnumauon Jehovah, en sephausuenuut, chabesit wunnauwadtuwae (r)am, ne woh nashpe wunnauwadtuonk ayimauut.
5.9 Kah nish noh wahwaapenumwe sephausuonk wutch wame ꝏ̄netupanatamꝏ̄mꝏ̄ash wunnaumonuh Israel, nish pish pasꝏ̄chewuttauwehetticheh sepausuenuut, nish pish wuttaiheash.
5.10 Kah nish noh wosketomp nish waneetupanatamwahtunkish, nish howan aninnumauont sephausuenuuh, nish pish wuttaiheash,
5.11 Kah Jehovah kenꝏ̄nau Mosesoh nꝏ̄wau.
5.12 Kenꝏ̄s wunnaumonuh Israel kah nag us; howan, ummittamwussoh panneusseit, kah unnehikquit panneusseonk.
5.13 Kah wosketomp wehpamont, kah mat wahteauuneg wessukeh, kah noh adtahshont wuhhogkuh, kah noh nishkheau, kah matta wáuwenuunoh, kah noh matta tohqunau.
5.14 Kah mꝏ̄sitteámoe nashauonk nuhkukkongquit, kah mꝏ̄sumont ummittamwussoh, kah noh nìshkhit; asuh mꝏ̄sitteàmoe nashauonk nuhkukkongquit, kah mꝏ̄sumont ummittamwussoh, kah matta nishkheont,
5.15 Neit wosketomp pish pasꝏ̄au ummittamwussoh sephausuenuut kah noh pish paudtauwanshuh sephausuonk, piukque chippag ephah barlie nꝏ̄khik, matta pish wussꝏ̄kanumꝏ̄un pummee, asuh matta pish upponamꝏ̄un frankincense: newutche ne mꝏ̄sitteamoe metsue sephausuonk, mehquontamoe | meetsue sephausuonk, mehquontamwáhuwonat matcheseonk.
5.16 Kah sephausuen pish uppasꝏ̄tshanuh, kah pish wunnepauweheuh anaquabit Jehovah.
5.17 Kah sephâusuen pish nemunum wunnetupanatamwe nippe, ut ohkee wishquadt kah puppissi ne Tabarnakle ohkeit sephausuen pish wunnemunnumun kah pish upponamun nippekontu,
5.18 Kah sephausuen pish nepauweheau mittamwussissoh anaquahit Jehovah, kah pish woshwunum mittamwossis uppuhkuk, kah ponam wunnutcheganit ne mehquoantamoe meetsue sephausuonk, ne mꝏ̄sitteamoe meetsue sephausuonk: kah wunnutcheganit sephausuen pish ne wesogkonne nippe, ne mamatche yeuwáhuwómꝏ̄uk.
5.19 Kah sephausuen pish ummeechumuhkonuh nashpe chadcheyeuwaonk, kah pish unnau mittamwossissoh; wanne howan wehpamukꝏ̄an. kah matta nishkeneungque panneussean, ut agwe kasukut, chippehtash weesadtippog ne mamatchenꝏ̄wáhuwómꝏ̄ug.
5.20 Qut ken panneôas ut agwe kasukut kah nishkhennumuk, kah howan wehpámukqueas, pénowe onk noh kasuk.
5.21 Kah sephausuen pish meechumuhkonau mittamwussissoh nashpe mamatchenanittue chadchekeyeuwaonk, kah sephausuen pish unnau mittamwossissoh Jehovah ayimungqush mamatchenanittuonk kah chadchekeyeuwaonk kenugke kummissinninneumut, Je[n]ovah kobpiáog anehteunk, kah mogquenteunk kenogkus.
5.22 Kah yeu nippe matchenittuwahuwówꝏ̄ug, pish petutteomꝏ̄ kenogkussit, ummogquenteauneat kenogkus, kah k[u]ppiáog anittit, kah mittamwossis pish nꝏ̄wau, Amen, Amen.
5.23 Kah sephausuen pish wussukham yeush matchenanittuongash ut bꝏ̄kut, kah pish wutjishkhomunash ut weesadtipagwut.
5.24 Kah pish wuttattamweheau mittamwossissoh weesadtippog. ne matchenanittuahuwômꝏ̄ug: kah ne matchenanittuahuwómꝏ̄ug nippe pish upp(e)tukunkqun, kah pish weesogkun.
5.25 Kah sephausuen pish nemunum wutch wunnutcheganit mittamwosfis, mꝏ̄sitteamoe metsue sephausuonk, kah pish paupaumenumun, ne metsue sephausuonk anaquábit Jehovah; kah pish wussepháusin ut Altarut.
5.26 Kah sepháusuen pish neemunum yánitchan ne metsue sepháusuonk, ne mequántamwáhuwómuk, kah pish chikkossumun ut Altarut, kah ompetak pish wuttattamweheáu mittamwossissoh nippe.
5.27 Kah mahche wuttattámweheunt nippe, neit pish n nih, toh neit nishkhit, kah panneseáe matcheneheunt wessukeh, ne nippe | matchenehuwómꝏ̄ug, nish noh petukongqun kah pish wesogkon, kah wunnogkus pish mogquen, kah wubpiáog pish ánit, kah ne mittamwossis pish matchenanumau ut kenugke ummissinninneumut.
5.28 Kah tohneit mittamwossis matta nishkheont, qut noh pahkesu, neit noh pish chipappu, kah neechau.
5.29 Yeu mꝏ̄sitteamꝏ̄e naumatuonk, mittamwossis pannesit, wutch agwe wasukit, kah nishkhit.
5.30 Asuh wosketomp mꝏ̄sitteamꝏ̄e nashauantiꝏ̄ nuhkuhkongquit, kah mꝏ̄sumugqut ummittamwussoh, kah pish neepauweheau mittamwussissoh, anaquabit Jehovah & sephausuen pish wuttinheon wame naumatuonk.
5.31 Kah wosketomp pish chippeu wutch matcheseonganit kah noh mittamwossis pish naiyeutam ummatcheseonk,
6.1 KAh Jehovah kenꝏ̄nau Mosesoh, nꝏ̄wau,
6.2 Kenꝏ̄s wunnaumonuh Israel, & nag us, Wosketomp asuh mittamwossis, chippeit, quoshomuwadt, Nazarite quoshómuwáonk chippinónt wuhhogkuh en Jehovahut.
6.3 Noh pish chippehtam wutch wineut, kah wutch menuhke wuttattamonganit matta pish wuttattamꝏ̄ see wine, asuh see beer, asuh matta pish wuttattamꝏ̄ ne teague wenomine wuttattamóonk, asuh matta pish meechu wenomineash, uttoh en ogqushke, asuh nu(n)nobpe,
6.4 Wame wun-Nazarite kesukodtumash, matta pish meechu ne teag wajteomuk weenomissippogqut, wutch ubbuhkumunit, yeáan wuhhogkomunit.
6.5 Wame ukkesukodtumash wun-Nazáritse quoshaumuwáonk, matta pish mꝏ̄sumꝏ̄ uppuhkuk, noh pajeh kesukodtash pahshane nnag, ne adt chippinont wuhhogkuh en Jehovahut, pish wunneetupanatamweyeuꝏ̄, ukqunonukquóonk nekinit, ummesunk ut uppuhkukqut.
6.6 Wame kesukodtash ne chabpunont wuhhogkuh en Jehovahut, matta pish pasꝏ̄sukauoou nuppꝏ̄e muhhogkuh.
6.7 Wutche ꝏ̄shoh. asuh wutche ohkasoh, wutche weematoh asuh wutch weetahtu, matta nah ꝏ̄tch nishkeaun wuhhogkuh nuppinit, newutche wun-Nazaritsuꝏ̄onk GOD, ohteau uppuhkukqut.
6.8 Wame wun-Nazaritsue kesukodtumash, noh pish wunnetupanatamweyeuꝏ̄ en Jehovahut.
6.9 Kah howan nuppuk kishke wuhhogkat, kenꝏ̄hque, asq waahteoukup, kah mahche nishketeau wun-Nazaritsue uppuhkuk, neit pish nꝏ̄sum uppuhkuk ne kesukok pahkhet nesausuk tahskikquinogkodtut pish mꝏ̄sum.
6.10 Kah nishwosuk tahshikquinogkok pish pasꝏ̄au neesꝏ̄oh turtlesoh, asuh neesꝏ̄oh wuskuhwhunnannámesoh, en sephausuenúut, ut mukkinneaekommukque squontamut.
6.11 Kah sephausuen pish ayim, pasuk matseae sephausuonk, kah onkatuk chikohtae sephausuonk, kah pish ꝏ̄nauwadtuwáheuh, newutche matchesu ut nuppꝏ̄e muhhogkat, kah pish wunneetupanatamwahto uppuhkuk ne kesukok.
6.12 Kah pish chippeu en Jehovahut, wun-Nazarritse kesukodtumash, kah pish pasꝏ̄au lamboh ne kodtumuk wutch panneseae sephausuonk: kah negonne ukkesukodtumash pish penushaash, newutche wun-Nazaritsuꝏ̄onk nishketeauun.
6.13 Kah yeu Nazaritse naumatuonk, ne kesukok wun-Nazaritsuonk pahshane n nag, pish uppasꝏ̄oh mukkinneae-kommukque squontamut.
6.14 Kah noh pish magꝏ̄ wussephamauáonk Jehovahoh, pasuk nomposhimwe ne kodtumuk lamboh, pannuppeyeuꝏ̄ wutche chikohtáe magꝏ̄onk: kah pasuk squoshimwe ne kodtumuk lambe, pannuppéyeuit, wutche matcheseae magꝏ̄onk: kah pasuk pannuppeyeue ram wutche wunohteáe sephausuonk.
6.15 Kah munnꝏ̄tie mat seane petukqunnegash, pashquag nꝏ̄khik kenugkenausu pumme kah mat seane wafersash, sussequnausuash pumme, kah metsue sephausuonk ne noh wadchiik, kah wuttattamóe sephausuongash.
6.16 Kah sephausuen pish uppasꝏ̄che paudtauunash anaquabit Jehovah, kah pish ayim ummatcheseongane sephausuonk, kah wutchikohtae sephausuonk.
6.17 Kah ne pish ram ayim wunohteae magꝏ̄e sephausuonk en Jehovahut, weeche munnꝏ̄tae mat seane petukqunnegash: kah sephausuen pish ayim ummetsue sephausuonk, kah ꝏ̄tattamꝏ̄e sephausuonk.
6.18 Kah noh Nazarite pish mꝏ̄sum upuhkúk ut tabarnaklee mukkinneáekomukque squotamut, & pish neemunum meesunk wutch muppuhkukqut, & pish upponámun nꝏ̄taut, ne agwe wunohteae sepháusuongane magꝏ̄onganit.
6.19 Kah sephausuen pish nemunau, tôuppuhhosit ramme uhpegk kah pasuk mat seane petukqunnunk, wutch manꝏ̄taut, kah pasuk mat seaninꝏ̄g wafer, kah pish nish upponamunash ummꝏ̄sunutcheganit wun-Nazaritsenin, mahche mꝏ̄suk wun-Nazaritsuꝏ̄onk.
6.20 Kah sephausuen pish nish papaumunnumunash, wutch paupaumenumwae sephausûonk ut anaquabit Jehovah, ne wunnetupanatamwéyeuꝏ̄ wutche sephausuen weeche paupaumenumwe mohpanog, kah tahshinnumwe muhpégq: kah ne mahche noh Nazarit woh wuttattam wine.
6.21 Yeu Nazarite naumatuonk noh quoshóád | ummagꝏ̄onk en Jehovahut, wutche wun-Nazaritsuꝏ̄onk, chaubok ne wunnutcheg pish tapenumꝏ̄mꝏ̄uk: neaunag ukquoshꝏ̄waonk ne quoshoadt, ne pish wutussen, neaunag Nazaritse unnaumatuonk.
6.22 Kah Jehovah kenꝏ̄nau Mosesoh, nꝏ̄wau,
6.23 Kenꝏ̄s Aaron kah wunnaumonuh, us yeu pish wuttinne wunnanumoneau wunnaumonuh Israel, nag unnok.
6.24 Jehovah wunnaumukqush, kah nanawehìqush.
6.25 Jehovah wuskesuk wohsumwahukqush, kah kitteamonteanumukqush.
6.26 Jehovah tashinumungqush wuskesuk, kah aninnumungqush wunohteaonk.
6.27 Kah nag pish ponamwog nꝏ̄wesuonk, wunnaumonat Israel, kah nag pish nꝏ̄nanumóog.
7.1 ONk nnih, ne kesukok Moses mahche wunohtunk pummuwutauwaekommuk, ka[n] mahche sussequnuk, kah wunneetupanatamwahteunk, kah wame auwohteaongash nish noh wadchiigish, kah Altar, kah wame auwohteaongash nish noh wadchiigish kah mahche nish sussequnuk, kah nish wunnetupanatamwahtunk.
7.2 Neit magꝏ̄og Israelle Sontimóog wabuhkuhkꝏ̄utcheg ut ꝏ̄shꝏ̄oh wekuóut neg Sontimóog ut chadchapanꝏ̄onganehtu yeug nag nanawunoncheg neg agkemómukeg.
7.3 Kah nag paudtóog ummagꝏ̄onganꝏ̄ anaquabit Jehovah: nequtta tahshinash onkwhôsue tatuppequanumukquash kah nabo neesꝏ̄og oxenog pasuk tatuppequanumuk wutch neesꝏ̄og Sontimóog, kah pasuk ox wutche pasuk, kah nag uppasꝏ̄tshanóuh anaquohtag Tabernakle.
7.4 Kah Jehovah unnau Mosesoh, nꝏ̄wau,
7.5 Attumunumok, onk woh nish auwohkonash ut mukkinneáekommukqeu usseonganit, kah nish pish kittinnumauonáash Levitsog, nishnoh wosketomp neaunag wutannôsuonk.
7.6 Kah Moses nemunum tatuppequanumukquash, kah oxenog, kah nish wuttinnumauonash Levitsoh.
7.7 Nesinash tatuppequanumukquash, kah yauog oxenog wuttinnumauonuh wunnaumonuh Gershon, neaunag wutannohsuonganꝏ̄.
7.8 Kah yauunash tatuppequanumukquaash, kah shwosuk tahsuog oxenog wuttinnumauónuh wunnaumonuh Merari, neaunag wutannohsuonganꝏ̄, ut agwe wunnutcheganit Ithamar wunnaumonuh Aaron sephausuen.
7.9 Qut en wunnaumonat Kohath, wanne wuttinnumauoh, newutche Sanctuarihe aninnohsuonk ne wadchiik wuhhogkaóut, nag | mꝏ̄che upponumunau wuttugkeóont.
7.10 Kah sontimóog magꝏ̄og wutche wunnetupanatamwohtinat Altar, ne kesukok sasequnumuk: kah sontimôog magꝏ̄og ummagꝏ̄onganꝏ̄, ut anaquohtag Altar.
7.11 Kah Jehovah unnau Mosesoh, Pasuk sontim pasuk kesuk, pasuk sontim kesuk, nag pish magꝏ̄og ummagꝏ̄onganꝏ̄, wutche wunneetupanatamwahteauunat Altar
7.12 Kah noh maguk ummagꝏ̄onk negonne kesukok, noh Naasson wunnaumonuh Aminadab, wutch wutchippanꝏ̄onganit Judah.
7.13 Kah ummagꝏ̄onk, pasuk silvere wunnonk, nequt pasukꝏ̄e kah nishwinchag shekelse unne tuhkéquan, pasuk silvere wunnonk, nesausuk tahshinchage shekelse tuhkéquan, nashpe Sanctuarihe shekel, nish naneeswe numwohteau pasquag nꝏ̄khik kenugkenausu pummee, wutche metsue sephausuonk.
7.14 Pasuk golde wuttamwaitch, piukque shekelse tuhkequan, numwohteau incense,
7.15 Pasuk ox, wushkoshim wutch herdut, pasuk ram, pasuk ne kodtumue lambe, wutche chikohtae magꝏ̄onk.
7.16 Pasuk nomposhimwe goat, wutch goatsut wutche matchesongane sephausuonk.
7.17 Kah wutch wunohteae sephausuonk, nesuog oxenog napanna tahsuog ramsog, napanna tahsuog nomposhimwe goatsog, napanna tahsuog ne kodtumꝏ̄k lambsog, yeu mo ummagꝏ̄onk Naasson wunnaumonuh Amminadab.
7.18 Nahohtôeu kesukok magꝏ̄ Nathaneel wunnaumonuh Zuar, Issachare sontim.
7.19 Noh magou ummagꝏ̄onk, pasuk silvere wunnonk, nequt pasukꝏ̄e kah nishwinchage shekelse tuhkequan, pasuk silvere wunnonk, nesausuk tahshinchag shekelse unuttuhkequan, nashpe Sanctuarihe shekel, naneeswe nish numwohteau pasquag nꝏ̄khik wutche metsue sephausuonk.
7.20 Pasuk golde wuttamwaitch, piogque shekelsuꝏ̄, numwohteau incense,
7.21 Pasuk ox wuskoshim wutche herdut, pasuk ram, pasuk ne kodtumꝏ̄k lamb, wutch chikohtáe magꝏ̄onk
7.22 Pasuk nomposhimwe goat wutch goatsut, wutche matcheseáe sephausuonk,
7.23 Kah wutch wunoht[a]ae sephausue magꝏ̄onk, nesuog oxenog, napanna tahsuog ramsog, napanna tahsuog nomposhimwe goatsog[,] napanna tahsuog ne kodtumꝏ̄k lambsog yeu mo ummagꝏ̄onk Nathaneel wunnaumonuh Zuaz.
7.24 Nashwe kesukok, wussontimomꝏ̄uh wunnaumonuh Zabulon, Eliab wunnaumonuh Helon.
7.25 Ummagꝏ̄onk pasuk silvere wunnonk, nequt pasukꝏ̄e kah nishwinchag shekelse tuhkéquan, pasuk silvere wunnonk nesausuk tahshinchage shekelse unnuttuhkéquan nashpe | Sanctuarihe shekel, nish naneeswe numwohtaash pasquag nꝏ̄khik kenugkenausu pummee wutche meetsue sephausuonk
7.26 Pasuk golde wuttattamwaitch piogque shekelse tuhkéquan. numwohteau incensa,
7.27 Pasuk ox, wuskoshim wutch herdut, pasuk ram, pasuk ne kôdtumꝏ̄k lamb, wutche chikohtae magꝏ̄onk.
7.28 Pasuk nomposhimwe goats wutch goatsut, wutche matcheseongane sephausuonk.
7.29 Kah wutch wunohteáe sephausue magꝏ̄onk, neesuog oxenog, napanna tahsuog ramsog, napanna tahsuog nomposhimwe goatsog, napanna tahfuog ne kodtumꝏ̄k lambsog. yeu ummagꝏ̄onk Eliab wunnaumonuh Helon.
7.30 Yaue kesukok wussontimomꝏ̄oh wunnaumonuh Reuben Elizur wunnaumonuh Shedeur.
7.31 Ummagꝏ̄onk pasuk silvere wunnonk, nequt pasukꝏ̄e nishwinchage shekelse tuhkéquan; pasuk silvere wunnonk nesausuk tahshinchage shekelse tuhkéquan nashpe Sanctuarihe shekle: naneeswe numwohteau pasquag nꝏ̄khik, kenugkenausu pummee, wutche meetsue sephausuonk
7.32 Pasuk golde wuttattamwaitch piogqueshekelse tuhkéqun, numwohtéau incense
7.33 Pasuk ox wushkoshim wutch herdut, pasuk ram, pasuk ne kodtumꝏ̄k lamb wutche chikohtae sephausuonk.
7.34 Pasuk nomposhimwe goatsoh wutche matcheseae sephausuonk.
7.35 Kah wutche wunohteae magꝏ̄e sephausuongash neesuog oxinog napanna tahsuog ramsam, napanna tahsuog nomposhimwe goatsog, napanna tahsuog ne kodtumꝏ̄k lambsuh, yeu ummagꝏ̄onk Elizur wunnaumonuh Shedeur.
7.36 Napanna adtahshikquinogkok wussontimomꝏ̄oh wunnaumonuh Simeon Shelumiel wunnaumonuh Zurishaddai.
7.37 Ne ummagꝏ̄onk pasuk silvere wunonk nequt pasukꝏ̄e kah nishwinchage shekelse tuhkéquan: pasuk silvere wunnonk, nesausuk tahshinchage shekelse tuhkequan, nashpe Sancturihe shekle, na neeswe numwohteau pasquag nꝏ̄khik kenugkenausu pummee, wutche meetsue sephausuonk.
7.38 Pasuk golde wuttattamwaitch, piogque shekelse tuhkequan.
7.39 Pasuk ox wushkoshim wutch herdut, pasuk ram, pasuk ne kodtumuk lambe wutche chikohtae sephausuonk.
7.40 Pasuk nomposhimwe goáts wutche matcheseáe sephausuonk,
7.41 Kah wutch wunohteáe magꝏ̄ongane sephausuonk, neesuong oxenog, napanna tahsuog ramsog, napanna tahsuog nomposhimwe goatsog napanna tahsuog ne kodtumuk lambsog, yeu ummagꝏ̄onk Shelumiel wunnaumonuh Zurishaddai.
7.42 Nequtta tahshikquinogkok, wussontimomꝏ̄oh wunnaumonuh Gad, Eliasaph wunnaumonuh Deuel.
7.43 Ummagꝏ̄onk pasuk filveré wunnonk, nequt pasukꝏ̄e & nishwinchage sheklse unuttuhkequn: pasuk silvere wunnonk nesausuk tahshinchage sheklese tuhkequn, nashpe Sanctuari[n]e shekle: na neeswe nish numwohtaash pasquag nꝏ̄khik kenugkenausu pumme wutche meetsue sephausuonk.
7.44 Pasuk golde wuttattamwáitch piogque sheklse tuhkequn, numwohteau incense.
7.45 Pasuk ox, wuskoshim wutch herdut, pasuk ram, pasuk ne kodtumuk lambe wutch chìkohtae sephausuonk.
7.46 Pasuk nomposhim goats wutch matcheseae sephausuonk.
7.47 Kah wutche wunohteae magꝏ̄e sephausuongash, neesuog oxenog napanna tahsuog ramsog, napanna tahsuog ne kodtumuk lambsog, yeu ummagꝏ̄onk Eliasaph wunnaumonuh Deuel.
7.48 Nesausuk adtahshikquinogkok wussontimomꝏ̄oh wunnaumonuh Ephraim, Elishama wunnaumonuh Ammi[n]ud.
7.49 Ummagꝏ̄onk pasuk silvere wunnonk nequt pasukꝏ̄e kah nishwinchage shekelse tuhkequan, pasuk silvere wunnonk nesausuk tahshinchage shekelse tuhkéquan, nashpe Sanctuarie shekel & naneeswe numwohtaash pasquag nꝏ̄hkhik kenugkenausu pumme, wutche meetsue sephausuonk.
7.50 Pasuk golde wuttattumwaitch, piogque shekelse tuhkéquan, numwohteau incense.
7.51 Pasuk ox wuskoshim wutch herdut, pasuk ram, pasuk ne kodtumꝏ̄k lambe, wutch chikohtáe sephausuonk,
7.52 Pasuk nomposhimwe goat wutch goatsut, wutch matcheseae sephausuonk.
7.53 Kah wutche wunohteae magꝏ̄e sephausuongash, nesuog oxinog, napanna tahsuog ramsog, napanna tahsuog nomposhimwe goatsog, napanne tahsuog nekodtumuk lambsog, yeu ummagꝏ̄onk Elishama wunnaumonuh Amihud.
7.54 Shwosuk adtahshìkquinogkok, wussontimomꝏ̄oh wunnaumonuh Manasses, Gamaleel wunnaumonuh Pedahzer.
7.55 Ummakꝏ̄onk pasuk silvere wunnonk[,] nequt pasukꝏ̄e kah nishwinchage sheklese tuhkequn; pasuk silvere wunnonk nesausuk tahshinchage sheklese tuhkequn, tashpe Sanctuariehe shekelsash. naneeswe numwohtaash pasquag nꝏ̄khik kenugkenausu pumme wutche meetsue sephausuonk:
7.56 Pasuk golde wuttattamwaitch, piogque sheklese tuhkequn, numwohteau ìncense.
7.57 Pasuk óx wushkoshim wutch heardut, pasuk ram, pasuk ne kodtumuk lamb wutch chikohtae sephausuonk,
7.58 Pasuk nomposhimwe goat wutch goatsut wutch matcheseae sephausuonk:
7.59 Kah wutch wunohteae magꝏ̄e sephausuonk, nesuog oxinog, napanna tahsuog ramsog, napanna tahsuog nomposhimwe goatsog, napanna tahsuog ne kadtumuk lambsog, yeu ummagꝏ̄onk Gamaleel wunnaumonuh Pedahzur.
7.60 Pasukꝏ̄gun adtahshik quinogkok wussontimꝏ̄mꝏ̄oh wunnaumonuh Benjamin Abidan wunnaumonuh Gidioni.
7.61 Ummagꝏ̄onk pasuk silvere wunnonk nequt pasukꝏ̄e kah nishwinchage sheklse tuhkequn: pasuk wunnonk nesausuk tahshinchage sheklse tuhkequn neaunag Sanctuarie shekle, naneeswe numwohtaash pasquag nꝏ̄khik kenugkenausu pummee wutch meetsue sephausuonk.
7.62 Pasuk golde wuttattamwaitch piogque sheklse tohkequn, numwohteau incense.
7.63 Pasuk ox wushkoshim wutch herdut, pasuk ram, pasuk ne kodtumuk Lamb wutch chikohtae sephausuonk.
7.64 Pasuk nomposhimwe goat wutch goatsut, wutch matcheseae sephausuonk:
7.65 Kah wutch wunohteae magꝏ̄ongane sephausuonk, nesuog oxinog, napanna tahsuog ramsog, napanna tahsuog nomposhimwe goatsog, napannatahsuog ne kodtumuk lambsog, yeu ummagꝏ̄onk Abidan wunnaumonuh Gideoni.
7.66 Piogquenuꝏ̄uk kesukod wussontimomꝏ̄oh wunnaumonuh Dan: Ahiezer wunnaumonuh Ammishaddai.
7.67 Neumagꝏ̄onk, pasuk silvere wunnonk nequt pasukꝏ̄e, kah nishwinchage sheklse tuhkequn silvere wunnonk nesausuk tahshinchage sheklse tuhkequn, nashpe Sanctuarie shekle na neeswe numwohtaash pasquag nꝏ̄khik kenugkenausu pummee wutch meetsue sephausuonk.
7.68 Pasuk golde wuttattamwaitch piogque shekelse tuhkequan numwohteau incense.
7.69 Pasuk ox wushkoshim wutch herdut, pasuk ram, pasuk ne kadtumuk lámbe wutch chikohtae sephausuonk.
7.70 Pasuk nomposhim goat, wutch matcheseae sephausuonk.
7.71 Kah wutche wunnohteae magꝏ̄e sephausuongash, nesuog oxinog, napa[x]na tahsuog ramsog napanna tahsuog nomposhimwe goatsog napanna tahsug ne kodtumuk lambsog, yeu ummagꝏ̄onk Ahiezer, wunnaumonuh Ammishaddai,
7.72 Nabo nequt kesukod wussontimomꝏ̄oh wunnaumonuh Aser: Pagiel wunnaumonuh Ocran.
7.73 Ummagꝏ̄onk, pasuk silvete wunnonk nequt pasukꝏ̄e kah nishwinchage sheklse tuhkequn: pasuk silvere wunnonk nesausuk tahshinchage sheklse tuhkequn nashpe Sanotarihe shekle: naneeswe numwohteau pasquag | nꝏ̄khik kenugkenausu pummee wutche meetsue sephausuonk.
7.74 Pasuk golde wuttattamwaitch piogque sheklse tunkequán numwohteau incense.
7.75 Pasuk ox wushkoshim wutch herdut, pasuk ram, pasuk ne kodtumuk lamb wutch chìkohtae sephausuonk.
7.76 Pasuk nomposhimwe goats wutch goatsut wutch matcheseae sephausuonk.
7.77 Kah wutch wunohteae magꝏ̄e sephausuonk, nesuog oxinog, napannatahsuog ramsog, napanna tahsuog nomposhimwe goatsog, napanna tahsuog ne kodtumuk lambsog, yeu ummagꝏ̄onk Pagiel wunnaumonuh Ocran.
7.78 Naboneese kesukok wussontimomꝏ̄oh wunnaumonuh Naphtali, Ahira, wunnaumonuh Enan.
7.79 Ummagꝏ̄onk pasuk silvere wunnonk nequt pasukꝏ̄e kah nishwinchage sheklse tuhkequn: pasuk silvere wunnónk nesausuk tahshinchage sheklse tuhkequn, nashpe Sanctuarihe shekle: na neeswe numwohteau pasquag nꝏ̄khik kenugkenausu pummee wutch meetsue sephausuonk.
7.80 Pasuk golde wuttattamwaitch piogque shekelse tuhkequan numwohteau incense
7.81 Pasuk ox wushkoshim wutch herdut, pasuk ram, pasuk ne kodtumuk lamb, wutch chikohsue sephausuonk.
7.82 Pasuk nomposhim goat wutch goatsut wutch matcheseae sephausuonk.
7.83 Kah wutch wunohteae magꝏ̄e sephausuonk, nesuog oxinog, napanna tahsuog ramsog, napana tahsuog nomposhimwe goatsog, napanna tahsuog ne kodtumuk lambsog ne ummagꝏ̄onk Ahira wunnaumonuh Enan.
7.84 Yeu mo wunneetupantamwatóônk Altar, ne kesukok sasequnômuk, nashpe Israele Sontimoog, nabonenash silvere wanishkechuash, & nabanenash silvere wunonkanash, nabonenash golde wuttattamwaitchuash.
7.85 Nish noh silver wanishkidj nequt pasukꝏ̄e & nishwinchag sheklse unuttuhkequan, kah nish noh wunnonk nesausuk tahshinchag, wame silvere wishquash, neese muttannungane, kah yauut pasukꝏ̄e shekelse unnuttuhkequnash, nashpe Sanctuarihe shekel.
7.86 Golde wuttattamwaitchuash naboneesinash numwohtau ìnnense: nish noh wuttattamwaitch piogque shekelse unuttuhkequan, nashpe Sanctuarihe shekel, wame golde wuttattamwaitchuash, nequt pasukꝏ̄e kah neesneechage shekelsash.
7.87 Wameoxenok wutche chikohteae magꝏ̄onk, nabo nesuog oxenog, ramsog nabonesuog, ne kodtumwe lambsog nabo nesuog kah meetsue wussephausuonganꝏ̄: kah nomposhimwe goatsog, wutch goatsut nabo nesuog wutche matcheseáe sephausuonk.
7.88 Kah oxenog wutché wunohteáe maꝏ̄e sephausuonk, neesnechagodtog kah | yauog oxenog, ramsog nequtta tahshinchagodtog, nomposhimwe goatsog nequtta tahshinchagkodtog, ne kôdtumuk lambsog nequtta tahshinchagkodtog: yeu mo wunnetupanatamwahtóonk Altar, mahche sussequnnumuk.
7.89 Kah Moses petutteadt, en mukkinneáe kommukqut, keketꝏ̄kauónat, neit nꝏ̄tam ꝏ̄wadtauatonkqussuonk ukkenꝏ̄nukqun, wutch waabe abuhquosik monaneteae appuonganit, ne waabese wauwae Arkut, wutch nanashaue neesuog Cherubimsog: kah ukkenꝏ̄nuh.
8.1 KAh Jehovah kenꝏ̄nau Mosesoh nꝏ̄wau,
8.2 Kenꝏ̄s Aaron kah us, nashqussuman lampsash, nesausuk tahshinash lampsash pish woh sumꝏ̄mꝏ̄ash papiuhsukeh wuskesukqut wequanantéganuhtug.
8.3 Kah Aaron wutussen, nashqussumup lampsash, papiuhsuke wequananteganuhtug neanannꝏ̄nont Jehovah Mosesoh,
8.4 Kah yeu wequananteganuhtugque anakausuonk, ne golde sukquthausue anakausuonk, ne annunneg, kah nish uppeshauunash ne mo sukquehthausue anakausuonk, neaunag ne kuhkinneasuonk, ne Jehovah kohkꝏ̄tomauont Mosesoh, ne wuttinteauun wequananteganuhtug.
8.5 Kah Jehovah kenꝏ̄nau Mosesoh nꝏ̄wau,
8.6 Nemun Levitsog wutch kenugke wunnaumonuh Israel, kah nag pahkeh.
8.7 Kah yeu pish kittinheoneau, nag pahkheadt. nag seauhkau pahkhuwae nippe, kah mꝏ̄sumwaéhquok pomushaumꝏ̄utch matuhquábit, kah kutchissittauhettich wuthogkꝏ̄unꝏ̄oash, kah pahkheahettich wuhhogkaóuh.
8.8 Kah nag nemunáhettach oxenoh wushkoshim wutch herdut, kah metsue sephausuonk ne ne wadchiik, pasquag nꝏ̄khik kenugkenausu pumme, kah nahohtoeu bullok wushkoshim wutch herdut. noh pish kenemun, wutch matcheseáe sephausuonk,
8.9 Kah pish kuppasꝏ̄chuun Levitsog, anaquohtag mukkinneáe kommuk, kah pish kummóunum mamusse mukkinneonk wunnaumonuh Israel.
8.10 Kah pish kuppasꝏ̄chuun Levitsog, anaquabit Jehovah, kah wunnaumonuh Israel pish ponamwog wunnutcheganoash ut Levitsut.
8.11 Kah Aaron pish paupaumunau Levitsoh, wutche paupaumenumwáe sephausuonk anaquabit Jehovah, wussephausuonganꝏ̄ wunnaumonuh Israel, onk nag woh usseog waussumáonk Jehovah.
8.12 Keh Levitsog pish ponamwog wunnutcheganóash uppuhkukꝏ̄óut bulloksog, kah pish pasuk matcheseongane sephausuonk, kah onkatog chikohtae sephausuonk en Jehovahut, wunnauwadtheónat Levitsog.
8.13 Kah ken pish kuppon Levitsog anaquabit Aaron, kah anaquabhettit wunnaumonuh kah nag pish kuttahtashinóog wutche tahtoshinumwe sephausuonk en Jehovahut.
8.14 Kah pish kutchippin Levitsog wutch kenugke wunnaumonat Israel, kah Levitsog pish nuttaiheog.
8.15 Kah ne mahche n nag, Levitsog pish petutteaog aninnumwontamunat mukkinneaekommuk, kah nag pish kuppahkheóog, kah pish kꝏ̄wahwaabenoog wutch waabinnumwe sephausuonk.
8.16 Newutche magunóe nuttinnumonteanunk, wutche kenugke wunnaumónat Israel nompe neg woshwunukeg nishnoh ôontomuk nompe nishnoh mohtommegit ut wame wunnaumonat Israel, nag nunnemunnumonog.
8.17 Newutche nishnoh mohtommegit ut Israel noh nuttaihe, wosketomp kah puppinashim: ne kesukok tógkomog nishnoh mohtomegit ut ohkit Egypt, nag nꝏ̄neetupanatamwahteonápaneg.
8.18 Kah neemun Lévitsog wutch nompe nishnoh mohtomegit wutch wunnaumonat Israel,
8.19 Kah magꝏ̄e nummag Levitsog, en Aaronut, kah en wunnaumónat, wutch kenugke wunnaumonat Israel, ussenat ꝏ̄wawussummuwaongane wunnaumonuh Israel, ut mukkinneaekomukqut, kah ayimunat wunnauwadtuonk wutch wunnaumonuh Israel, onk woh matta enninneaonganinno, ut kenugke wunnaumonat Israel, wunnaumonuh Israel pasꝏ̄sukommohettit Sactuari.
8.20 Neit Moses kah Aaron, kah wame mukkinneonganꝏ̄ wunnaumonuh Israel, wuttinheoneau Levitsoh neaunag wame wutannꝏ̄naonk Jehovah Mosesoh, papaume Levitsog, ne nah wuttinheoneau wunnaumonuh Israel.
8.21 Kah Levitsog pahkesupáneg, kah kutchissittóog wuthogꝏ̄unóash, & Aaron nah uppaupaumenuh, wutch paupaumenumwe sephausuonk ut anaquabit Jehovah, kah Aaron nah ꝏ̄nauwadtheuh pahkheonat.
8.22 Kah ne mahche nnag, Levitsog pétutteáog ussenat wutusseonganꝏ̄, ut mukkinneaekomukqut, anaquabit Aaron kah anâquabenit wunnaumonuh, neanannꝏ̄nont Jehovah Mosesoh, papaume Levitsog, ne nan wuttinheoneau.
8.23 Kah Jehovah kenꝏ̄nau Mosesoh nꝏ̄wau.
8.24 Yeu unnaumatuonk wutch Levitsog: wutch wunneesnechage kodtumwohkomunnaóot kah napanna kah paameu, noh pish petutteau ayeuuhkontamwe ayeuuhkontamunat, | ut mukkinneaekommukque usseonganit.
8.25 Kah napanna tahshinchâg kodtumwohkomunat, pish qushkeu wutch ayeuuhkonittue usseonganit, kah matta pish wonk aninnohse.
8.26 Qut noh pish áninnohsu kenugke wemadut, ut mukkinneaekomukqut- nanawehtenat umeechumuhkonittuonk, kah noh matta pish usseu aninnohsuonk, kah yeu pish unnnheoneau Levitsog ut meechumuhkonaonganꝏ̄wóut.
9.1 KAh Jehovah kenꝏ̄nau Mosesoh ut touohkomukqut Sinai, ut negonne nepauz, nahohtoe ne kodtumuk, mahche sohhamwehettit wutch ohkeit Egypt, nꝏ̄wau.
9.2 Kah wunnaumonuh Israel ussehetich paumukoittuonk, ut wutahquompiyeume kuhquttumꝏ̄onganit.
9.3 Nabo yau qunohhog yeuoh nepauz, nanashauwe neesit wunnonkꝏ̄ut, pish kutusseneau, ut wutahquompiyeume kuhquttumꝏ̄onganit, neaunag wame nish kuhquttumꝏ̄ongash, kah neaunag wame nish wussittumꝏ̄ongash ne wadchiigish, pish kutusseneau.
9.4 Kah Moses kenꝏ̄nau wunnaumonuh Israel ussenat paumukóadtuonk.
9.5 Kah nag wutusseneau paumukkôadtuonk ut negonne nepauz, naho yauquinohhog nô nepauz, nanashauwe ut neese wunnonkꝏ̄ut, ut touohkomukqut Sinai, neaunag wame wutannꝏ̄naonk Jehovah Mosesoh, ne wutusseneau wunnaumonuh Israel
9.6 Kah na mo nawhutch wosketompaog nag nishkeneunkqussitcheg nashpe nuppꝏ̄hogkuh onk wutonteauunneau ussenat paumukôadtuonk ne kesukok kah nag pasꝏ̄sukauog Mosesoh kah Aaronoh ne kesukok.
9.7 Kah yeug wosketompaog wuttinôuh, Nenawun nunnishkeneunkqussimun náshpe nuppꝏ̄hog, tohwaj wuttamhetteaog, matta nummagꝏ̄unnanónut magꝏ̄onk en Jehovahut, ut ukkuhquttumwe ahquompiyeumut, ut kenugke wunnaumonat Israel?
9.8 Kah Moses nah wuttinuh, Chequnikkompauꝏ̄k, kah nukkehkitteu uttoh anannꝏ̄teamwit Jehovah papaume kenaau.
9.9 Kah Jehovah kenꝏ̄nau Mosesah nꝏ̄wau,
9.10 Kenꝏ̄s wunnaumonuh Israel nꝏ̄wash, Howan wosketomp kenaau nishkeneunkqussit nashpe ahchunkquoh asuh nôꝏ̄sukongqueog ut pomushaonganit. ut kuppometuonganꝏ̄óut; onch pish ussu paumukôadtuonk en Jehovahut.
9.11 Ut nahohtôeu nepauz, ut nabo yauquinogkodtut, ut nanashauwe neeswe wunnonkꝏ̄ꝏ̄ut, nag pish wutusseneau nashpe mat seane petukqunnunk, kah weesadtippogquosh, | nag pish ummeechineau.
9.12 Matta pish nô wutch ushqushteamꝏ̄un nô pajeh mohtompanit, kah nag matta pish ponquanumóog woskon, neaunag nish noh paumukôadtue kuhkꝏ̄waonk, ne pish wutusseneau.
9.13 Qut wosketomp noh pahkesit, kah noh matta pomushauꝏ̄, kah mukkꝏ̄n(a)g ussenat paumukôadtuonk, noh ketéahogkou pish tummetahwhau wutch ummissinninneumut, newutche matta magꝏ̄ mꝏ̄gꝏ̄onk en Jehovahut ukkuhkꝏ̄wáe ahquompiyeumut, noh wosketomp pish naiyeutam ummatcheseonk.
9.14 Kah penꝏ̄wót enneapeyont kuhhogkaóut, kah usseit paumukóadtuonk en Jehovahut, neaunag paumukôadtue kuhkꝏ̄waonk, kah neaunag wussittumꝏ̄ongash ne wadchiigish; ne pish wutussen, pish nont k(e)nukqut ohtomꝏ̄ kuhkꝏ̄waonk, naneeswe wutch penuwot kah kohtohteaekit.
9.15 Kah ne kesukok Tabernakle mahche wunohtomuk, matohkqs nuhkuhkom Tabernakle kah wauwáe weetu; kah ut ne wanonkꝏ̄ꝏ̄k, na mo woskeche Tabernakleut, onatuh nôquok nꝏ̄teau, nó pajeh mohtompanit.
9.16 Ne nagwutteae n nih, mahtokqs wunuhkukkomun, kah nógquodt ut nꝏ̄teau nukoneau.
9.17 Kah matokqs, tohshinumuk wutch woskeche kommuk, ne mahche n nag, wunnaumonuh Israel pomusháoh, kah ná ayeuonganit matokqs ohtag, na wuttuppukkussinuneau wunnaumonuh Israel.
9.18 Ne anꝏ̄wadt Jehovah. wunnaumonuh Israel pomusháoh, kah ne anꝏ̄wadt Jehovah tuppukfinwog, wame kesukodtam matokqs ohtag woskeche Tabernakleut, ne wuttinne tuppuksunnunneau.
9.19 Kah mahtokqs sepohtag Tabernakleut mꝏ̄chetikquinne, neit wunnaumonuh Israel, nanawehteaog ummeechumuhkausuwáonk Jehovah, kah matta pomushauꝏ̄og.
9.20 Kah nish mattokqs ogguhsequinohtag Tabernakleut, neaunag wuttinnꝏ̄wâonk Jehovah, ne wuttinne tuppukfinneau, kah neaunag wuttinnꝏ̄waonk Jehovah, ne wuttinne pomushoneau.
9.21 Onk nnih matokqs ohtag wutch wunnonkꝏ̄ut nô pajeh mohtompanit, kah maaokqs waapenumun mohtompanae neit nag pomushaog, asuh kesukodáe asuh nukkonáeu matokqs waapenumuk neit nag pomusháog.
9.22 Asuh neese kesukquae, asuh pasuk nepàuz, asuh nequt kodtumwáe, matokas sepohtag Tabernâkleut woskeche ohtaut wunnaumonuh Israel tuppuksinwog, kah matta pomushauóog, qut waapenumuk, neit pomusháog.
9.23 Ne anꝏ̄wadt Jehovah nag tuppuksinwog, kah ne anꝏ̄wadt Jehovah, nag pomusháog, | nag nanawehteauog ummeechumuhkausuwáonk Jehovah, ut wuttꝏ̄nut Jehovah, nashpe wunnutcheganit Moses.
10.1 KAh Jehovah kenꝏ̄nau Mosesoh, nꝏ̄wau,
10.2 Ayimush neesinash silvere monopuhpéquonash, sukquéhthausue anakausuonk pish nish kutayimunash; kah nish pish môe wehquetumꝏ̄mꝏ̄ mukkinneunk, kah pomushaumꝏ̄ut tuppuksinꝏ̄wongash
10.3 Kah nag pish uppuhpequohtináoash, & wame mukkinneonk pish kummoáe peyogquog, ut mukkineae-kommukque squontamut.
10.4 Kah pasuk puhpequohtómuk, neit Sontimóog, wábuhkuhkꝏ̄utcheg Israelle muttannonkanogkussuog, nag pish kummoáe peyóquog
10.5 Kah puhpequóhtamóg wame quoshwéonk, neit wutchepwoáe tuppuksinnowongash pis monchémꝏ̄oash.
10.6 Kah nahohtoeu puhpequontamꝏ̄k wamequoshwéonk, neit Sóanae tuppuksinnowongash pish monchemoash, nag pish puhpequontamwog, wamequoshwéonk wutche ummoncheonganꝏ̄oash.
10.7 Kah moéóg mukkinneonk, pish kuppuhpequomwꝏ̄, kah matta pish kuppuhpequontamꝏ̄mꝏ̄ wamequashwéonk.
10.8 Kah wunnaumonuh Aaron sephausuenuog, pish puhpequohtóog monopuhpequonash kah ne pish wutche micheme kuhkꝏ̄waonk, wutche kenaau, pannuppe kuppometuonganꝏ̄wóut.
10.9 Kah ayeuteaag ut kutohtuout, ayeuuhkone mukkꝏ̄kenuaenin, noh matchenehikqueyog, neit pish kuppuhpequontamumwꝏ̄ wame quashweonk nashpe monopuhpequonash kah pishkummequontamunneau, ut anaquabit Jehovah kummanittꝏ̄mwꝏ̄, kah pish kꝏ̄wadchanitteamwꝏ̄ wutch kummatwomꝏ̄wóut.
10.10 Kah ut kꝏ̄wekontamwe kesukodtumꝏ̄wout, kah ut kukkuhkꝏ̄wae mishadtuppꝏ̄onganꝏ̄wout, kah ut weske kutchissik kenepauzsômꝏ̄óog, neit kish kuppukpequohtomwꝏ̄ kummonopuhpéquonnꝏ̄oash, ut waabese, kutchikkohtae magꝏ̄onganꝏ̄wout, kah ut waabese kꝏ̄nohteáe magꝏ̄e sepbausuosuonganꝏ̄wóut, & nish pish wutch kummehquontamwahukqunnâoash, ut anaquabit kum-Manittmmwꝏ̄, nen Jehovah kum-Manittꝏ̄mwꝏ̄.
10.11 Kah nnih, nahohtóeu kodtumꝏ̄k, ut nahohtôeu nepauz, ut wunneesneechadtikkunhamunat nepauz, matokqs waápenumunat wutch woskeche wauwaekommukqut.
10.12 Kah wunnaumonuh Israel monchéog en wuttauonganꝏ̄óut, wutch touohkomukqut Sinai, kah matokqs anwohsinꝏ̄mꝏ̄ ut | tauohkomukqut Pharan.
10.13 Kah nag moncheog ne wuske, neaunag wuttinnꝏ̄waunk Jehovah, nashpe wunnutcheg Moses.
10.14 Kah ummuttaakinne wuttuppukkussinnꝏ̄onk wunnaumonuh Judah, negonne moncheog, ukkenauwameonganꝏ̄oash, kah noh nanawunuk ukkenauwameonk Naasson wunnaumonuh Amminadab.
10.15 Kah noh nanauunuk kenauwameonk wutchippanꝏ̄onk wunnaumonuh Ishachar, noh Nathaneel wunnaumonuh Zuar.
10.16 Kah nanauwunuk ukkenauwameonk wutchippanꝏ̄onk wunnaumonuh Z[]bulon, noh Eliab wunnaumonuh Helon.
10.17 Kah pummewuttauwae-kommuk mo nꝏ̄kenumun: kah wunnaumonuh Gershon kah wunnaumonuh Merari, moncheog kenunnumwog pummuwuttauwae-kommuk.
10.18 Kah ummuttaakunne tuppuksinnꝏ̄onk Ruben moncheog, neaunag ukkenauwameonganꝏ̄ash, kah noh nanawunuk ukkenauwameonk; noh Elizur wunnaumonuh Shedeur.
10.19 Kah noh nanawunuk ukkenauwameonk wutchippanꝏ̄onk wunnaumonuh Simeon, noh Shelumiel wunnaumonuh Zurishaddai.
10.20 Kah noh nanawunuk ukkenauwameonk wutchippannꝏ̄onk wunnnaumonuh Gad noh Eliasaph wunnaumonuh Deguel,
10.21 Kah Kohathitsog moncheog kenunnumwog wunnetupanatamweyeukish, kah nâg weekitteáog pummuwuttauwáekommuk, quoshauwe yeu uppeyónaóut
10.22 Ummuttaákinne tuppuksinnꝏ̄wonk wunnaumonuh Ephraim moncheog neáunag ukkenauwameonganꝏ̄ash: kah noh nanáwunuk ukkenauwámeonk noh Elishama wunnaumonuh Ammihud.
10.23 Kah noh nanawunuk ukkenauwameonk wutchippanꝏ̄onk wunnaumonuh Manasses, noh Gamaliel wunnaumonuh Pedazur,
10.24 Kah noh nanawunuk ukkenauwameonk wutchippanꝏ̄onk wunnaumonuh Benjamin, noh Abidan wunnaumonuh Gjdioni.
10.25 Kah ummuttaákinne tuppukfinnꝏ̄onk wunnaumonuh Dan moncheog, wuttat waágig kenugke wame tuppukfinnꝏ̄wongash pannuppe ukkenauwameonganꝏ̄: kah noh nanauwunuk ukkenauwameonk, noh Ahiezer wunnaumonuh Ammishaddai.
10.26 Kah noh nanawunuk ukkenauwameonk wutchippanꝏ̄onk wunnaumonuh Asher, noh Pagiel wunnaumonuh Ocran.
10.27 Kah noh nanawunuk ukkenauwameonk wutchippanꝏ̄onk wunnaumonuh Naphthali, noh Ahira wunnaumonuh Enan.
10.28 Yeush uppomushaonganꝏ̄oash wunnaumonuh Israel, neaunag ukkenauwameonanꝏ̄oash, monchehettit.
10.29 Kah Moses unnau Hobaboh wunnaumonuh Reguel um-Midianite, w(a)senumonche | Moses: kutómun ayeuonganit, ne papaume Jehvvah anꝏ̄wop, kuttinnumauununneau, weechaiinnean kah pish kꝏ̄nenehennumun, newutche Jehovah wunneyeuꝏ̄p papaume Israel.
10.30 Kah wuttinuh, matta nummonchꝏ̄h: qut en nutohkit, kah nuttinnonkumóut nuttom.
10.31 Kah nꝏ̄wau, kꝏ̄wehquetumoush, ahque nukkossinnan, newutche kꝏ̄wohteoh nuttupkussinnꝏ̄wonganunnónash touohkomuk, onk woh ken nꝏ̄skesukkumun kuhnog.
10.32 Kah pish n nih, wecchaiyeog, nux pish n nih ne wanegik Jehovah pisn anhukqueog, nenawun wonk pish kꝏ̄nenehennumun.
10.33 Kah nag moncheog wutch ꝏ̄wadchumut Jehovah, nish ukkesukquae pomushaonk: kah ꝏ̄nꝏ̄waongane wut-Arkum Jehovah, negonshauog, yeush nishikkesukquáeu pomus[n]aonk, wunnatinneahamauónat nah anwósinóonk.
10.34 Kah ummatokqussum Jehovah nag wunohkukkongqunneau kesukodaeu, monchehettit wutch tuppuksinnowonganit.
10.35 Kah n nih, Ark monchemꝏ̄ug, Moses nꝏ̄wau, omohkish, Jehovah, ka[h] kummatwomog seaéhettich, kah neg sekeneunkquéaneg wussemohettich wutch anaquabean
10.36 Kah anwôhshitteaumuk, nꝏ̄wau qushkish Jehovah, en Israelle piogque momuttannonganog kussuog.
11.1 KAh missinninnuog mꝏ̄hmꝏ̄skꝏ̄âhettit, neg matcheseog ut wehtauogkut Jehovah, kah Jehovah nꝏ̄tam, kah ummusquantamꝏ̄onk nashqunau, kah nꝏ̄teau wutch Jehovahut, nashqunau ut kenugke nahoh, kah nah ummahchukkeswôh, nah unquáe tuppuksinnowonganit.
11.2 Kah missinninnuog mauunnittauáog Mosesoh, kah Moses peantamauau Jehovah, kah nꝏ̄tau quttauémꝏ̄.
11.3 Kah ne ayeuonk wuttissowetamun Taberah, newutche wunnꝏ̄tom Jehovah nashquneau ut kenugke nahoh.
11.4 Kah kanukke muttaanukeg, neg noh kanukkushoncheg, kodtantamôe matchekodtantamwog: kah wonk wunnaumonuh Israel, qushkeog kah môog, kah nꝏ̄wáog, howan woh kutassamhukqun weyaus, mechinat?
11.5 Nummehquánumômun namohsog neg mꝏ̄whakutcheg ut Egypt, wutche monteag askꝏ̄tasquash, kah monaskꝏ̄tasquash, kah leeksash, kah weenuwasog, kah garlick.
11.6 Qut yeuyeunukketeahogkóunun nannàssu, yeu wanne teag, webe nuskesukqunnonash en Manna ut:
11.7 Kah Manna mo ogqueneunkquodt Coriandere wuskannemunneat, kah ne áunak | onatuh ne áunak Bdeliam.
11.8 Missinninnug popomsháog, kah ummukkinnumuneau, kah wuttoghumunneau ut togguhwhonggnit, asuh wussukquttahhamuneau ut togguhwhonganit, kah wuttappóunneau pannehtu, kah uppetukqunnonganuhkoneau, kah ne âshpukquok ogkuhpukquan wuske pummei(t).
11.9 Kah nehchippog panshunk ut tuppuksinnꝏ̄onganit nukkonáe, ne Mánna uppogsummꝏ̄wontamun.
11.10 Kah Moses nꝏ̄tam ummauonganꝏ̄ missinninnuog pannuppe wutteateashiyeuonganꝏ̄óut, nishnoh pasuk ut weeke squontamut, kah ummusquantamꝏ̄onk Jehovah mishe nashqunneau, kah ut wuskesukqut Moses ne matchit.
11.11 Kah Moses unnau Jehovah tohwhutch matchenéheadt kittinneum, kah tohwutch matta namehteoꝏ̄ kitteamonteanittûonk ut kuskesukqut woh kupponamiinneat wuttuhkequnnꝏ̄onganꝏ̄ wame yeug missinninnuog?
11.12 Sun wame yeug nꝏ̄neechaninneunk? yeug nunneechanunk; waj woh ussean, neg kénun ut kuppꝏ̄chenauónut, onatuh nanukkehteoassuwae wutꝏ̄shimau kónunnont nꝏ̄nukke mukkiesoh, en ohkeit ne chadchekei(m)op wutꝏ̄shimóog.
11.13 Uttoh woh nꝏ̄tahtauun weyaus nutassammón(a)óont wame ycug missinninnuog? newutche neg nummauunnitteunkquog, nꝏ̄waog, assaminnean weyaus onk woh nummetsimun.
11.14 Matta nuttapenummo nen nusse nehenwonche nukkenunnonat wame yeug missinninnuog, newutche wussaume tuhkequnwog wutche nen.
11.15 Kah yeu néhean, nusheh kꝏ̄wehquetumoush nusheh, namehteauon kitteamonteanittuonk ut kuskesqukqut, kah ahque naumutti nummatchetowonk.
11.16 Kah Jehovah unnau Mosesoh, mukkinnumah nesausuk tahshinchagkodtog wosketompaog wutch Elderse wunnaumonat Israel, neg waheadcheg, neg Eldersog wutch missinninnuut, kah wutannohsueneumꝏ̄uh, kah nag pasꝏ̄ ut mukkinneae kommukqut onk woh na kuttit weechekompaumukqunneau.
11.17 Kah mos nunnꝏ̄kem, kah mos naut kukkenꝏ̄nsh, nuhnꝏ̄tin nashauanit noh apehtunkquean, kah nag pish nupponamauwonáoh kah nag pish kꝏ̄weeche kenunnummómukquog wuttuhkequnnꝏ̄onganꝏ̄ missinninnuog, kah matta pish kenusse kenunnumꝏ̄un.
11.18 Kah us missinninnúog, Wunneetupanatamwahuk kuhhogkaóog wutche saup, kah pish kummeechumwꝏ̄ weyaus; newutche kummaumwꝏ̄ en wuhtauogkut, Jehovah kussimwꝏ̄, Howan assamhukqueog weyaus | mechinat, newutche nꝏ̄niyimunnónup ut Egypt, newajeh Jehovah assamukqueog weyaus, kah pis(h) kummetsimwꝏ̄.
11.19 Matta pish kummetsimwꝏ̄ pasuk kesuk asuh neesukkesukquáe, asuh napanna tahshe kesukquáe, asuh piogkukquinne, asuh neesneechatikquinne.
11.20 Nô pajeh mamusse nepauzsaut, nô pajeh sohhhamꝏ̄mꝏ̄uk wutch kutchanꝏ̄wout, kah uhquanittamok, newutche kutjishanumꝏ̄mꝏ̄ Jehovah, no(h) weamukshôóg kah kummaumwop ut anaquabit, kussimwop, Tohwutch sohhamog wutch Egypt?
11.21 Kah Moses nꝏ̄wau, Missinninnúok neg weamukshóuneg, neg nequtta tahshe pasukꝏ̄e muttannonganogkussuog mahtsitâushacheg, kah kussip nutassamoog weyaus, kah nag pish ummecheneau mamusse nepauz.
11.22 Sun woh floksog kah herdsog nehtauonáoh noh wussohkomꝏ̄nónat? asuh sun pish wame ketahhannâmaquog miayéog wutche nag wamepwuhheonóut?
11.23 Kah Jehovah unnau Mosesoh, sun Jehovah wunnutcneg nano tiohqui[?] yeuyeu woh kenaum, uttoh woh nuttinnꝏ̄waonk aunak wutche ken, asuh matta.
11.24 Kah Moses sohham, kah unnau missinninnúh wuttinnꝏ̄waongash Jehovah, kah mouneau nesausuk tahshinchagkodtoh wosketompoh, wutch wunnanannuaénumꝏ̄oh missinninnuog, kah ꝏ̄weénekompauwéheuh wetuómut.
11.25 Kah Jehovah nꝏ̄keu ut matokqs, kah ukkenꝏ̄nuh, kah noh wuttinau nashauanittꝏ̄h neh apehtunkqutcheh, kah ummagunuh en nesausuk tahshinchagkodtog wosketompaog, nananuwacheg, kah nnih nashauanit nah apehtáuont, nag quosháe missohhamwog kah matta wutahqueteauꝏ̄uneau.
11.26 Kah nesuog yeug wosketompaog appuog tuppuksinnꝏ̄wonganit, pasuk ussowesu Eldad, kah nahohtôeu ussowesu Medad, kah nashauanlt nah wutapehtauoh, kah nag mo wasukuhwhôsitcheg qut matta sohhamóog én Tabernakleut, kah nag quoshae missohhamwog ut tuppuksinowonganit.
11.27 Kah wusken quogqueu, kah wuttinnon Mosesoh, kah nꝏ̄wau, Eldad kah Medad quoshae missohhamwog ut tuppukssinnꝏ̄wonganit.
11.28 Kah Joshua wunnaumonuh Nun, wuttinneumoh Moses, pasukꝏ̄ tapeneauoncheh ꝏ̄skeneumoh, nampꝏ̄ham kah nꝏ̄wau, Nussontimom Moses, nag queihtus.
11.29 Kah Moses wuttinuh, Sun kutishkauôs newutche nen? woi napehnont wame Jehovah ummissinninnúmoh Manittowompahettit, onk wuh Jehovah wunnashauanittꝏ̄moh upponanumauoh.
11.30 Kah Moses nehenwonche mukkinneu en tuppuksinnꝏ̄wonganit, nagum kah Israelle Eldetsog.
11.31 Kah na ꝏ̄tch sohhamun waban wutch Jehova(h)ut, kah pasꝏ̄au quailsoh wutch ketahhannit, kah uppogsumwaheuh tuppuksinnowonganit nequttekesukquae pomushaonganit, yeu nogque wutch, kah nequttekesukquâe pomushaonganit ne nogque wutch, waeénu tuppuksinnꝏ̄wonganit: kah papaume neesisquanogkodtut, wutch waábe wosketohkit.
11.32 Kah missinninnuog neepóog nehteáge ne kesukok, kah wompanne ne nohkog, kah nehteáge na wonk kesukok, kah nag mukkinaog quailsoh, noh ogguhse mukkinont, mukkinnum piogque Omersash, kah sussuksumwe wussussukkussumóuh wutche nagumau waééne tuppuksinnꝏ̄wonganit.
11.33 Weyaus ash ohtag nashauwe meepit ut, asquam pasquodtamꝏ̄muk, ummusquantamꝏ̄onk Jehovah ayeuuhkonittue nashqunnag wutch missinninnúog, kah Jehovah togkomau missinninnúh, nashpe ahche mishe enninneaonk.
11.34 Kah ne wutussowetamun ayeuonk, Kibroth-hattaavah, newutche na wuttit posekinnóneau missinninnúh neh matchekodtontamunutcheh.
11.35 Wutche Kibroth-hattaavah, missinninnúog moncheog en Hazeroth, kah nag áyeuog Hazeroth.
12.1 KAh Miriam kah Aaron ayeuuhkonittue kenꝏ̄naog Mosesoh, newutche Ethiopiane mittamwossis neh wetauómoncheh, newutche wetauomau Ethiopiane mittamwossissoh.
12.2 Kah nag nꝏ̄waog, Sun Jehovah ketꝏ̄hkau, wunnamuhkut webe nashpe Mosesoh? sunnummatta wonk nashpe kenawun kuttꝏ̄kauàu? Kah Jehováh wunnꝏ̄tamun.
12.4 Kah Jehovah tiadche unnau Mosesoh kah Aaronoh kah Miriamoh, Sohhamꝏ̄k kenaau nishwe en mukkinneáekommukqut, kah nag nishwe sohhamwog.
12.5 Kah Jehovah nꝏ̄keu ut neepattunkquonkane matokqsut, kah neepau ut tabe[r]nacle wetuóme squontamut, kah wehkomau Aaronoh kah Miriamoh, kah nag neeswe sohhamwog.
12.6 Kah nꝏ̄wau, yeuyeu nꝏ̄tamꝏ̄k nuttinnꝏ̄waongash, na apit manittowomp kenugke kenaau, nen Jehovah pish nꝏ̄wáhteauwah ut monamansuonganit, pish nukkinnꝏ̄n ut unnukquomuonganit.
12.7 Nuttunneum Moses matta ne wuttinnie(n), noh pabuhtanumukqussu ut wame nekit.
12.8 Ut mamuttꝏ̄nut pish nukkinnꝏ̄n, ut | monomansinneat, kah matta ut nupwóaonganehtu, kah wuttinnussuonk Jehovah noh pish naum, tohwaj matta wabeseóg áyeuuhkone kenꝏ̄nonat nuttinneum Moses?
12.9 Kah ummusquantamꝏ̄onk Jehovah ayeuuhkone nashqunneau wutche nagoh, kah moncheu.
12.10 Kah matokqs amaemo wutch wetuómut, kah kusseh Miriam wutchekꝏ̄ onatuh kꝏ̄nit, kah Aaron moneauau Miriam, kah kusseh noh wutchekꝏ̄.
12.11 Kah Aaron unnau Mosesoh, Woi nussontimom kꝏ̄wehquetumous[n], ahque ponamaiinnean matcheseonk, ne nashpe mattammagwe usseog, kah ne adt matcheseog,
12.12 {Koowehquetumoush} ahque onatuh(h)ꝏ̄utch pasuk napuk, noh so(h)hog wutch ohkasoh wutóontomuk, papohshe weyaus mohtupaémo.
12.13 Kah Moses mauunnitteauau Jehovah nꝏ̄wau, Woi GOD kenanompassumsh noh neetskeh yeuyeu.
12.14 Kah Jehovah unnau Mosesoh, kah ꝏ̄shoh, suhquontamwe suhquontog wuskesuk, sunnummatta woh akodchu nesausuk tahshikquinnu? kuppohwhunaj wutch tuppuksinnꝏ̄wonganit nesausuk tahshikquinne, kah ompetak pethimukinunaj.
12.15 Kah Miriam kuppohwhau wutch tuppuksinnꝏ̄wonganit nesausuk tahshikquinne, káh miffinninnuog matta pomushauꝏ̄og, nô pajeh Miriam wonk pethimukkinnónat,
12.16 Kah ompetak missinninnuog pomusháog wutch Hazeroth, kah tuppuksinwog ut touohkomukqut Pharan.
13.1 KAh Jehovah kenꝏ̄nau Mosesoh nꝏ̄wau.
13.2 Annꝏ̄s wosketompaog onk woh natinneohkontamwog ohke Kanaan ne anumauog wunnaumonuh Israel. papasuk wosketomp wutch wutchippanꝏ̄onganit ꝏ̄shoh, pish kutannꝏ̄numwꝏ̄ nishnoh pasuk nanánuwaen en kenugke nagoh.
13.3 Kah Moses nah wutannꝏ̄noh wutch Pharane touohkomukqut, ne anꝏ̄wadt Jehovah, wame yeug wosketompaog uppuhkukꝏ̄oh wunnaumonuh Israel.
13.4 Kah yeush ꝏ̄wesuonganꝏ̄ꝏ̄ash wutch wutchippanꝏ̄onganit Reuban Shammua wunnaumonuh Zaccur.
13.5 Wutch wutchippanꝏ̄onganit Simeon, Shaphat wunnaumonuh Hori.
13.6 Wutch wutchippanꝏ̄onganit Judah, Caleb wunnaumonuh Jephunneh.
13.7 Wutch wutchippanꝏ̄onganit Issachar, Jigal wunnaumonuh Joseph.
13.8 Wutch wutchippanꝏ̄onk Ephraim, Hoshea wunnaumonuh Nun.
13.9 Wutch wutchippanꝏ̄oonk Benjamin | Palti wunnaumonuh Raphu.
13.10 Wutch wutchippanꝏ̄onk Zabulon, Gaddiel wunnaumonuh Sodi.
13.11 Wutch wutchippanꝏ̄onk Joseph. wutch wutchippanꝏ̄onk Manasses, Gaddi wunnaumonuh Susi,
13.12 Wutch wutchippanꝏ̄onk Dan, Ammiel wunnaumonuh Gemalli.
13.13 Wutch wutchippanꝏ̄onk Asher, Sether wunnaumonuh Michael.
13.14 Wutch wutchippanꝏ̄onk Naphtali, Nahbi wunnaumonuh Vophsi.
13.15 Wutch wutchippanꝏ̄onk Gad. Geuel wunnaumonuh Machi.
13.16 Yeush ꝏ̄wesuonganꝏ̄ash wosketompaog Moses annꝏ̄noncheh wunnatauwohtinnaóont ohke: kah Moses wutussowenau Hoshea wunnaumonu Nun, Joshuah,
13.17 Mah Moses nah wutannꝏ̄nuh wunnatinneahkóontamunnaóont ohkeit Kanaan, kah nah wuttinuh, ogquodchuag nogque en sowaniyeu, kah ogquodchuag en wadchuut.
13.18 Kah kuhkinneamꝏ̄k ohke uttôh ônag, kah missinninnuog neg noh wadohkitcheg, tóh wuttin menuhkesinneau, asuh nꝏ̄chumwesinneau, toh wuttin mononeau asuh ogguhsinneau.
13.19 Kah uttôh ônag ohke ne wadohkehettit, uttoh en wunnegen asuh matchet, kah uttôh ônag keihtotanash ne âhettit, toh weetuommúꝏ̄ asuh wonkonꝏ̄sinnúꝏ̄,
13.20 Kah tóh ônag ohke, toh en weenauohkomukkꝏ̄ꝏ̄ asuh matohkomukkꝏ̄ꝏ̄; toh wuttuhqunnúꝏ̄ asuh matta: kah wuttꝏ̄anatamꝏ̄k kah neemunûmꝏ̄k nawhutch meechummꝏ̄onk ne ohkeit, kah yeuyeu ahquompiyeup negonne adtuhtag wenominneash.
13.21 Kah ogquodchuwaog kah natinneahkontamwog ohke, kah touohkomukqut Sin, en Rehob, en weekqshik Hamath.
13.22 Kah ogquodchuauog en sowaniyeu, kah peyau Hebron, kah na wutapinneau Ahiman, Sheshai, kah Talmai, wunnaumonuh Anak: onk Hebton ayìmunah nesausuk tahshe kodtumwáe negonnâeu Zoan ut Egypt.
13.23 Kah peyaog sepuesut Eshkol, kah nà wutch tummehtamuneau wuttuhkq, kah nequttutcheauash, wenominneash, kah nesuog wuttéhtumuneau, kah paudtóog pomegranates, kah figsash.
13.24 Ne ayeuonk hettamun Eshkol sepues, newutche nequttutcheaush, nish wunnaumonuh Israel na waj tummehthamhetticheh.
13.25 Kah qushkeog wutch natinneakontamunat ohke, mahche yauunchadtikquinohkok.
13.26 Kah nag moncheog, kah peyaonáog Mosesoh, kah en Aaronut, kah en wame mukkinneonganꝏ̄ont wunnaumonuh Israel, en Parane touohkomukqut en Kadesh; kah nah uppaudtanchemꝏ̄kauóuh, kah wame | mukkinneonk, kah nah wunnohtinóuh ummeechummóonk ohke.
13.27 Kah nag wuttinnoneau, kah nꝏ̄waog, nuppeyaumun ohkeit na anannꝏ̄seog, kah wunnamuhkut ut tommogkon sogkodtunk kah honey, kah yeu nawhutch ummechummúonk.
13.28 Qut missinninnúog ne wadohkicheg menuhkesuog, kah wonkonꝏ̄sine kittꝏ̄tanash ahche mogkiyeuash, kah na nuttit nauónan wunnaumonuh Anak.
13.29 A[m]alek wutohtu sowanohkomukqut, kah Hittitsog, kah Jebusitsog, kah Amoritsog, wutohtuog wadchuut, kah Kanaanitsog wutohtuog kishke ketahhannit, kah kishke Jordan ohkéit.
13.30 Kah Kaleb sunnequáheau missinninnúog ut anaquabit Moses, kah nꝏ̄wau, ogquodchuae ogquodchuadtuh kah ohtauuttuh, newutche papáne kuttapenumumun sohkomunat.
13.31 Qut wosketompaog neh weeche ogquodchuómukqutche, nꝏ̄waog, matta kuttapenumꝏ̄mun ayeuhkone ogquodchuwáonónat missinninnuog newutche nag kutánue menuhkcsumukqunnónog.
13.32 Kah kesteauog mataunchemꝏ̄kaonk papáume ne ohke natinneahkontamwéhettit, en wunnaumonat Israel, nꝏ̄waog, Ne ohke pannupwusháog natinneahkontamunat, ne ohke máhchepꝏ̄ neh noh wodohkinutcheh, kah wame missinninnuog neg noh adt náugketcheg, quoquounkqussuog.
13.33 Kah na nuttit nauónan magoshketompáog wunnaumonuh Anak, neh wutontseonguh mogoshketompáog, kah nenawun ut nuskesuskqunnónut nutogqueneunkqussimun quaquequeshantóut, kah netatuppe ut wuskesukꝏ̄óut.
14.1 KAh wáme mukkinneonk mishontꝏ̄wae wuttauatonkqussuog, kah missinninnuog mauog ne nohkog.
14.2 Kah wame wunnaumonuh Israel, ayeuuhkone mꝏ̄mꝏ̄skomaog Mosesoh kah Aatonoh, kah wame mukkinneonk nah wuttinuh Woi napehnont nuppꝏ̄ogkus ut ohkeit Egypt, asuh ut touohkomuk napehnont nuppogkus.
14.3 Kah tohwhaj Jehovah pasꝏ̄kqueog yeu ohkeit, nuppunshonanónut wutch togkodteg, nummittawwussinnónog, kah nuppeissesumunnônog wutch tohqunnittuonk; sunnummatta negonne wunnegenninno nuqushkenanonut en Egypt?
14.4 Kah nag unnàog nishnoh howan wematoh, ayeuontuh mummugquomp, kah qushketuh en Egypt.
14.5 Kah Moses kah Aaron penushauttamwog wuskesukꝏ̄oash, ut anaquabhettit mukkinneáe | móecheg wame wunnaumonuh Israel
14.6 Kah Joshua wunnaumonuh Nun, kah Kaleb wunnaumonuh Jephunneh, nag nawhutch natauohtunkuppanneg ohke nenekkuhkomwog wuthogkꝏ̄unash.
14.7 Kah nag unnaog wame mukkinneonguh, wunnaumonuh Israel, nꝏ̄waog, Ohke ne pannupwushaogkup natinneakontamunat, ne muttáe wunnegen ohke.
14.8 Tohneit Jehovah tapeneunkqueog, neit woh kuppasꝏ̄qun yeu ohkeit, kah woh kittinnumunkqunan, ohke ne tomogok sogkodtunk kah hony.
14.9 Webe ahque cheketók Jehovah: kah kenaau, ahque qusheuk missinninnúog ohkit, newutche nag kuppetukqunnunkanunnonog, wutonkkaúhqussꝏ̄onganꝏ̄ wunnukkonukquneau, kah Jehovah kꝏ̄wetomukqun, ahque nag wabesuónꝏ̄k.
14.10 Qut wame mukkinneonk nꝏ̄wau, nashpe qussukquanash qussukquanehtahhꝏ̄k: kah wussohsumóonk Jehovah nogquot, ut mukkinneaekommukqut, ut anaquabhettit wame wunnaumonuh Israel.
14.11 Kah Jehovah unnau Mosesoh, Tohuttꝏ̄che yeug missinninnuog nummꝏ̄mꝏ̄sqhikquog? kah tohuttꝏ̄che matta pish nꝏ̄namptunkꝏ̄og, newutche wame kukkinneasuongash nish aseonish ut kenugke naghok.
14.12 Nag nuttogkomôóg nashpe enninneaonguh, nummananumóog nutahtoonk, kah nummishteo wutohtimóin wutche kuhhogkat, anue missi kah menuhki onk nag.
14.13 Kah Moses unnau Jehovah, neit Egyptianéog pish wunnꝏ̄tamuneau, newutche kussohhꝏ̄wun yeug missinninnúog, nashpe kummenuhkesuonk wutch (k)enugke nagoh.
14.14 Kah n[a]g pish unnaog yeuh, yeu wadohkinutcheh ohkeit newutche nag nꝏ̄tamwog, ken Jehovah kꝏ̄weetom yeug missinninnúog, ken Jehovah mamuskesukque kenait, kah kummatokqussum waabe ohteau ut nag, kah ut matokqse pogkomunkquonkanit nag kinnegonuhkauóog kesukodtáeu, kah ut nꝏ̄táe pokomunkquonkanit nukkonaeu,
14.15 Yeuyeu nashadt yeug missinninnúog onatuh pasuk wosketomp, neit wutohtimónneunk woh nꝏ̄waog, neg nꝏ̄togig kꝏ̄waweenomiteaonk, nꝏ̄waog:
14.16 Newutche Jehovah nꝏ̄num uppásꝏ̄ónat yeuh missinninnuh, en ohkeit nnoh chadchekéimomp, newajeh nushont ut touohkomuk.
14.17 Kah yeuyeu kenanompassumsh, ummenuhkesuonk Jehovah missaj, neánꝏ̄wáop, kussip.
14.18 Jehovah sepe chequnehtam, kah muttae monaneteau, wutahquontamunat matcheseongash kah panneseongash, kah pahke matta pahteanumau matchesenutcheh, nátauwohtau wutꝏ̄shinneunk ummatcheseonganôash ut wunnaumonat, en nishwudt, | kah en yauudt pometuonganit.
14.19 Ahquontash kenanompassumush ummatcheseonganꝏ̄ yeug missinninnuog neane missag kummonaneteaonk, kah neane ahquontamauadt yeug missinninnuog, wutch Egypt en yeu pajeh.
14.20 Kah Jehovah nꝏ̄wau, Nummahche ahquontam neaunag kuttinnꝏ̄waonk.
14.21 Qut wunnamuhkut neane pomantam, wame ohke pish numwohteau wussohsumóonk Jehovah.
14.22 Newutche wame wosketompaog neg nagig nussohsumóonk, kah nukkehkinneasuongash nish aseánish ut Egypt, kah ut touohkomuk, kah nukqutchhikquog yeush piogqut nompe, kah matta nꝏ̄tamóog nꝏ̄wadtauatonkqussuonk.
14.23 Nag namohettit ohke ne chadcheimog wutꝏ̄shinneunk, onk matta pish howan neg mꝏ̄hmꝏ̄skumutcheg wunnaumꝏ̄unneau
14.24 Qut nuttinneum Kaleb, newutche onkatoge nashauanitto mo appehtunk, kah pannuppe nutasukunk, nnoh nuppasꝏ̄ ohkit né aiyont, kah ꝏ̄skannemuneoh pish wutahtáenin.
14.25 (Neit Amalakitsog kah Kananitsog wutohtuppaneg ꝏ̄nauhkoiyeuut) saup qushkek, kah onkq touohkomuk nnogque mayut misque ketahhanit.
14.26 Kah Jehovah keneꝏ̄nau Moses kah Aaronoh nꝏ̄wau,
14.27 Toh uttꝏ̄che woh nutchequnehtam yeu matche pometuonk, neg mꝏ̄mꝏ̄skumutcheg? nunnꝏ̄tam ummꝏ̄mꝏ̄skꝏ̄waongnꝏ̄ wunnaumonuh Israel ne mꝏ̄mꝏ̄skummehettit.
14.28 Nag us, Neane pomantam wunnamuhkut nꝏ̄wau Jehovah pish kuttunnehennumwꝏ̄ ne anꝏ̄waóg ut nehtauogkut.
14.29 Kuhhogkaóog pish penusháog ut touohkomukqut, kah wame neg agkemutcheg kenugke kenaau, neaunag mamusse kutogkemutteaonganꝏ̄, wutch neesnehchage kodtumwohkomunat kah paameu, neg ayeuuhkône mꝏ̄mꝏ̄skumutcheg
14.30 Mat chananetamwe matta pish kuppeyaumwꝏ̄ ohkeit papaume ne chadchekeyeuwâomp, na kꝏ̄tohkehhenunaóont, webe Kaleb wunnaumonuh Jephunneh, kah Joshua wunnaumonuh Nun.
14.31 Kah kuppeissesumꝏ̄óog, neg anꝏ̄waogkuppanneg, pish tohqunoog, neg nuppethuóneau, kah nag pish wahteauog ne ohke ne sekeneâmog.
14.32 Qut kenaau kuhhogkaóog pish penusháog ut touohkomuk.
14.33 Kah keneechanꝏ̄óog pish meetsuog ut touohkomuk yauuncahge kodtumwae, kah pish kenunnumwog kummamussuwonganꝏ̄ash, nô pajeh kuhhogkaôog mohtuppaehettit, ut touohkomuk.
14.34 Neane ogketamuk kesukodtash, natinneakontamog | ohke yauunchatikquinne, (pasuk kesuk nequt kodtumꝏ̄, pasuk kesuk nequt kodtumꝏ̄) pish kukkenunnumwꝏ̄ kummatcheseonganꝏ̄oash, yauunchage kodtumwae, kah pish kꝏ̄wahteomwꝏ̄ kuppohquanumoadtuonganun.
14.35 Nen Jehovah nummahche ketꝏ̄kom, wunnamuhkut nuttinehteauun yeu wame matche mukkinneonk, neg ayéuuhkone mukkinnehtunkqueaneg yeu ut touohkomuk neg pish mohtupáéog, kah na pish wuttit nuppuneau,
14.36 Kah wosketompaog neh Moses annꝏ̄noncheh wunnatinneakontamunaout ohke, kah quashkehettit, wame mukkinneonk ayeuuhkone mꝏ̄mꝏ̄skomonat nagum, paudtauwehettit mataunchemꝏ̄kaontamoonk ohke.
14.37 Yeug wosketompaog nuppꝏ̄og, neg paudtunkig mataunchemꝏ̄kaontamꝏ̄onk ohke, nashpe enninneaonk, ut anaquabit Jehov[]h.
14.38 Qut Johsua wunnaumonuh Nun, kah Kaleb wunnaumonuh Jephunneh, pomantamwog, nawhutch yeug natinneakontogkuppanneg ohke.
14.39 Kah Moses yeush kuttꝏ̄wongash wuttinnonash wame wunnaumonuh Israel, kah missinninnuog mishe mauog.
14.40 Kah neepóog nompoae, kah auog kódtuhkôag wadchuut, nꝏ̄waog, Kusseh nenawun kah pish nuttomun, ne ayeuonk Jehovah anꝏ̄wop, newutche nummatchesemun
14.41 Kah Moses nꝏ̄wau, Tohwutch yeuyeu panneussehtamog wuttinnꝏ̄waonk Jehovah? qut matta pish wunnegeninnꝏ̄
14.42 Ahque kuhkuhquegk, newutche Jehovah matta kꝏ̄wetomukꝏ̄, onk woh mat kuttogkomitteomwꝏ̄ ut anaquabhettit kummatwomꝏ̄óog.
14.43 Newutche Amalekitsog, kah Kananitsog, na anaquabeog, kah pish kuppenushomwꝏ̄ wutche togkodteg, newutche kukqushkemwꝏ̄ wutch asuhkauonat Jehovah, kah matta Jehovah pish kꝏ̄weetomukou.
14.44 Qut nag pittuanumwe koshkomme ogquodchuáog en kôdtuhkôag wadchuut, qut wunnꝏ̄wae wut-Arkum Jehovah kah Moses, matta amai wutch anome tuppuksinnꝏ̄onganit.
14.45 Kah Amalekitsog wꝏ̄mussuog kah Kananitsog, neg wadohkitcheg ne wadchuut kah nah wuttogkommouh kah wutuhquanumweheouh yâ en Hormah.
15.1 KAh Jehovah kenꝏ̄nau Mosesoh nꝏ̄wau,
15.2 Kenꝏ̄s wunnaumonuh Israel kah nag us, Peyôog kutohtue ohkeyeuout, ne anumauunog.
15.3 Ayimog nꝏ̄tae magꝏ̄onk en Jehovah | ut, chikohtae magꝏ̄onk, asuh sephâusuonk, chippinnumunat quoshauwaonk, asuh unnantamwe magꝏ̄onk, asuh ut kukkuhkꝏ̄wae mishadtuppꝏ̄onganꝏ̄wout, ayimunat weetemungquok en Jehovahut, wutch flokut, asuh herdut,
15.4 Neit noh maguk wussephausuonk en Jehovahut, pish pasꝏ̄chewuttau m(ee)chꝏ̄e magꝏ̄onk, paogque chippag paskquag nꝏ̄khik kenugkenausu yaue chippag pasuk hinne pummee.
15.5 Kah yaue chippag pasuk hinne wine, wutche wuttattamóe sephasuonk, ne pish kukquoquoshwunnumun, wutche chikohtae magꝏ̄onk asuh wutche sephausuonk, wutch pasuk Lamb.
15.6 Asuh wutche ram, pish kutayim meetsué sephausuonk, neese piogque chippag pasquag nꝏ̄khik kenugkenausu nashpe nashwe chippag hinne pummee
15.7 Kah wutch wuttattamóe magꝏ̄onk nashwe chippag hinne wine, pish kummagun wutch weetemungquok en Jehovahut.
15.8 Kah ayimun herde wuskoshimꝏ̄m, chikohtae magꝏ̄onk, asuh sephausuonk, chippinnumunat quoshowaonk, asuh wunohteae magꝏ̄ongash en Jehovahut.
15.9 Neit pish pasꝏ̄che pasꝏ̄au weeche herde wuskoshimwoh, meetsue sephausuonk nishwe piogque chippagish pasquag nꝏ̄khik kenugkenausu paushe hinne pumme.
15.10 Kah pish kussephaus wutch wuttattamóe sephausuonk, paushe hinne wine, wutche nꝏ̄tae magꝏ̄onk weetemungquok en Jehovahut.
15.11 Yeu pish unneheun wutch pasuk oxen, asuh wutch pasuk ram, asuh wutch shepse lambe asuh goatses
15.12 Neaunogketamuk ne pish ayimwog, ne pish kuttinteauunneau wutch nishnoh pasuk, neaunogketamuk.
15.13 Nishnoh pasuk noh kohothteaenekit, ne pish yeush wuttinteauun, ummagunat nꝏ̄tae sephausuonk weetemungquok en Jehovahut.
15.14 Kah tohneit penꝏ̄wot enneapeyont kuhhogkaout, asuh howan kenukshóog ut kuppometuonganꝏ̄out, kah kod ayik nꝏ̄tae magꝏ̄onk weetemungquok en Jehovahut, neaseog ne pish wutussen.
15.15 Kenaáu moeuwehkomonk, pasuk kuhkꝏ̄waonk pish wutch kenaau, kah wutch penꝏ̄wot noh neyaneapeyont, michemohtag kuhkꝏ̄waonk ut kuppometuonganꝏ̄wout, neanayeog, ne pish wuttinniin penꝏ̄woat ut anaquabit Jehovah.
15.16 Pasuk unnaumatuonk, kah pasuk unniyeuonk ne pish wutche kenaau, kah wutch penꝏ̄wot, noh neaneapeont.
15.17 Kah Jehovah kenꝏ̄nau Mosesoh nꝏ̄wau,
15.18 Kenꝏ̄s wunnaumonuh Israel kah nag | us, Peyôóg ohkeit ne pasꝏ̄unog.
15.19 Neit pish nnìh meechog ne petukqunnunk ne ut ohkeit, pish kuttahshinumumwꝏ̄ tatashinumwe sephausuonk en Jehovahut.
15.20 Negonne kuttittuhpunnumꝏ̄onganꝏ̄ pish kuttatashinnumumwꝏ̄ wutch tatashinumwe sephausuonk, neane tatashinumwe sephausuonk wutch áhhuttannuppoghamuk, ne pish kuttìnne tatashinnumunneau.
15.21 Negonne kuttittuhpunumꝏ̄onganꝏ̄ pish kuttinnumauóneau Jehovah tatashinumwe magꝏ̄onk ut kuppometuonganꝏ̄out.
15.22 Kah mat wahteaue matchesecheg, kah matta usseog wame yeush wuttinnaumatuongash nish Jehovah anoncheh Mosesoh.
15.23 Wame nish Jehovah anꝏ̄nukqueagish nashpe wunnutcheganit Moses; wutch na kesukod Jehovah anꝏ̄nont Mosesoh, kah yeu pajeh pannuppe kuppometuonganꝏ̄out
15.24 Neit pish nnih, ne teag mat wahteaue ussemuk, wutch wuskesukqut mukkinneonk: neit wame mukkinneonk pish quaquashwunau pasukꝏ̄ bullokoh, wuskoshimꝏ̄m wutch herdut, wutche chikohtae magꝏ̄onk, wutche weetemungquok en Jehovahut, kah ummetsue sephausuonk, kah ꝏ̄tattamwe sephausuonk neáseog, kah pasuk nomposhimwe goats wutche matcheseongane sephausuonk.
15.25 Kah sephausuen pish ayim wunnauwadtuonk wutch wame ummukkìnneonganꝏ̄ wunnaumonuh Israel, kah pish monaneteae ahquontamauóneau newutch ne matta wahteauonk, kah nag paudtóog ummagꝏ̄onganꝏ̄ nꝏ̄tae magꝏ̄onk en Jehovahut, kah ummatcheseongane sephausuonganꝏ̄ anaquabit Jehovah, wutche mat ꝏ̄wahteaonganꝏ̄.
15.26 Kah ne pish monaneteae ahquontamauoneau wame ummukkinneonganꝏ̄ wunnaumonuh Israel, kah penꝏ̄wot noh na áneapeyont, newutche wame missinninnuog matta wahteauꝏ̄og.
15.27 Kah pasuk keteahogkou mat wahteaue matchesit, neit pish pasꝏ̄chewunau ne kodtumꝏ̄k squoshimwe goatsoh wutche matcheseae sephausuonk.
15.28 Kah sephausuaen pish wunnauwadtuwáheau keteahogkounoh neh mat wahteaue matchesenutcheh, mat wahteaue matcheseit anaquabit Jehovah, noh wunnauwadheonat kah pish monaneteae ahquontamauon.
15.29 Wutch noh adt nekit kenugke wunnaumonuh Israel, kah wutche penꝏ̄wot noh neadt penuwohteaut pasuk unnaumatuonk wutche kenaau, noh matta wahteaue matchesit.
15.30 Qut keteahogkou noh quanunkquanutcheae matchesit, ut toh an noh ne adt neekit, asuh penꝏ̄wot, noh kehkomau Jehovah, kah noh keteahogkou pish tummetahwhau wutch kenugke ummissinninnúmoh.
15.31 Newutche sekéneam wuttinnꝏ̄wàonk | Jehovah, kah pohquanum wuttinnowaonk noh keteahogkou, pish pannuppe tummetahwhau, ummatcheseonk pish wutappetunkqun.
15.32 Kah wunnaumonuh Israel ayeuog touohkomuk, kah tohqunóog wusketompuh aseenshauh Sábbath dayeu.
15.33 Kah nag aseenshanutcheh tohqunoncheg, uppasꝏ̄ch(e) wuttauwonáoh Mosesoh kah Aaronoh, kah wame mukkinneongoh,
15.34 Kah ukkupshagkinóuh, newutche asquam wahhikquodtinno toh woh ánhit.
15.35 Kah Jehovah unnau Mosesoh, wosketomp pish nuppꝏ̄e nushau, kah wame mukkinneonk ukqussukquontahwhoh qussukquonash ut poquodche tuppukfinnowonganit.
15.36 Kah wame mukkinéonk wunohhꝏ̄wunoh en poquodche tuppuskinnowonganit kah nag ukqussukquantahwhóuh qussukquanash, kah nuppꝏ̄ nean annꝏ̄nont Jehovah Mososoh,
15.37 Kah Jehovh kenꝏ̄nau Mosesoh, nꝏ̄wau.
15.38 Kenꝏ̄s wunnaumonuh Israal, kah nag us, ayimmohettich wunnewus ut uhquae wuthogkꝏ̄unꝏ̄óut, pannuppe uppometuonganꝏ̄éut; kah ponamwehettich ut uhquae ꝏ̄nóe ribband:
15.39 Kah ne pish wunnewussiyeuꝏ̄ wutche kenaau, onk woh kenaumuneau, kah woh kummequontamumwꝏ̄ wame wuttinnaumatuongash Jehovah, nish ussenat, kah woh matta kenoswehtamomwꝏ̄ nehenwonche kuttahhꝏ̄woash kah nehenwonche kuskesukꝏ̄ꝏ̄ash, nish neahen nanwunꝏ̄dsquaóg.
15.40 Onk woh kummequantamumwꝏ̄, kah kutussémwꝏ̄ wame nuttinnaumatuongash, onk woh kꝏ̄neetupanatamweyeumwꝏ̄, en kum-Manittꝏ̄mꝏ̄wóut.
15.41 Nen Jehovah kum Manittꝏ̄wꝏ̄, noh sohhꝏ̄wunukqueóg wutch ohkit Egypt, kꝏ̄-Manittꝏ̄munnaóut, nen Jehovah kum-Manittꝏ̄mwꝏ̄.
16.1 KAh Korah wunnaumonuh Izhar, wunnaumonuh Kohath, wunnaumonuh Levi, nemunau wosketompuh, kah Dathan kah Abiram wunnaumonuh Eliab, kah On wunnaumonuh Peleth, wunnaumonuh Ruben.
16.2 Kah nag neepꝏ̄og ut anaquabit Moses, kah wosketompaog nawutch wunnaumonuh Israel, neese pasukꝏ̄ꝏ̄og kah napanna tahshinchág sontimóog ut mukkinneonganit, wehkumutcheg, ut mukkinneáonganit, wanoncheumꝏ̄ónutcheg.
16.3 Kah ayeuuhkone moiéhtauáog Mosesoh kah Aaron, kah nág nah wuttìnóuh, kꝏ̄saumme mìshheaumwꝏ̄ kuhhogkaóog, newutche wame mukkinneonk, wame nag wunnetupanatamweyeuꝏ̄og, kah Jehovah nah weamukshonuh, kah toh waj ánue ushpunóg | kuhhogkaóog ummoeuwehkomunk Jehovah.
16.4 Kah Moses wunnꝏ̄tamun, kah penushadtam wuskesuk.
16.5 Kah kenꝏ̄nau Korahoh kah wame ne adtahsꝏ̄it, nꝏ̄wau, mohtompôg, Jehovah pish wahteauwâhuau nah wuttaiheuh, kah howan wunnetupanatamweyeuit, kah howane pasꝏ̄tsháheont, neh uppepenauoh, pish uppasꝏ̄tsháheuh wuhhogkat.
16.6 Yeu ussek, nemunnumꝏ̄k censersash Korah, kah wame ne adtahsꝏ̄it.
16.7 Kah ne poamꝏ̄k nꝏ̄tau, kah ne ponamꝏ̄k incense, ut anaquabit Jehovah saup, Kah pish n nih, wosketomp neh Jehovah pepenauoncheh, noh pish wunnetupanatamweyeuꝏ̄, kenaau kꝏ̄saume misheheamwꝏ̄ kuhhogkaóog, kenaau wunnaumonuh Levi.
16.8 Kah Moses unnau Korah, nꝏ̄tiek kꝏ̄wehquetumauunumwꝏ̄, kenaau wunnaumonuh Levi:
16.9 Sun yeu peamesan wutche kenaau, ne um-Manittꝏ̄moh Israel kutchippunukquneau, wutch ummukkinneonganit Israel, kuppasꝏ̄che wunnunnanónut en wuhhogkát, ussenat tabernakle usseonk Jehovah, kah nepauinneat anaquabhettit mukkinneonk, aninnumauónat?
16.10 Kah noh kuppasꝏ̄chewunuk; kah wame kcmatog wunnaumonuh Levi weeche ken, kah sun wonk kenatinneahamumwꝏ̄ sephausuâenue aninnohsuonk?
16.11 Ne waj ken wame ne adttahsꝏ̄wean, áyeuuhkonittue mukkinehtauadt Jehovah: kah Aaron, howan noh, waj mꝏ̄mꝏ̄skomôg?
16.12 Kah Moses annꝏ̄teamo wehkomônat Dathan kah Abiram, wunnaumonuh Eliab: kah nag nꝏ̄waog, matta woh nukkuhkukkꝏ̄mun.
16.13 Sun peásin yeu kuppasꝏ̄innean wutch ohkeit, ne tomogkok sogkodtunk kah hony, kenushinneanónut ut touohkomuk: qut wonk kussontimáeu kuhhog ânue onk nenawun;
16.14 Wonk matta kuppasꝏ̄ꝏ̄mun ohkeit ne tomogkok sogkodtunk kah hony, kittinnummiinneanónut ohteakone kah weenominneohtekone ahtôonk: sun kukkuthamumwꝏ̄ yeug wuskesukꝏ̄ꝏ̄ash? matta woh nukkuhkukꝏ̄mun.
16.15 Kah Moses ahche musquantam, kah unnau Jehovah, ahque tapeneash wussephausuonganꝏ̄, matta nemunumauóog pasukꝏ̄ash, asuh matta pasuk nꝏ̄woskheuh.
16.16 Kah Moses unnau Korahoh, ken kah wame ne adtahsꝏ̄wean, neepok anaquabit Jehovah, ken kah nag, kah Aaron saup.
16.17 Kah nemunnumok nish noh wosketomp wus-censerhm, kah ponamok incense, kah pasꝏ̄che wuttauꝏ̄k anaquabit Jehovah nish noh wosketomp wus-censerum, neesepasukꝏ̄ censersash, kah napanna tahshinchag, kah ken | kah Aaron, nish noh wosketomp wus-censerum.
16.18 Kah nag nemunumwog nishnoh wosketomp wus-censerum, kah nꝏ̄tau upponamuneau, kah incense upponamuneau, kah nag neépóog ut mukkinneae kommukque squontamut, kah Moses kah Aaron.
16.19 Kah Korah ayeuuhkonittue mukinnéhtauau nahoh, wame mukkinneonk, en mukkinneâe kommukque squontamut, kah wussohsumꝏ̄onk Jehovah naeihtam wame mukkinneonk.
16.20 Kah Jehovah kenꝏ̄nau Mosesoh kah Aaronoh, nꝏ̄wau,
16.21 Chippinnꝏ̄k kuhhogkaóog wutch kenugke yeug mukkinneonk, kah tiadche nuppáguanôog.
16.22 Kah nag penushadtamwog wuskesukꝏ̄oash, kah nꝏ̄waog, woi Manit, um-Manittꝏ̄mꝏ̄oh wunnashauonguh wame weyaus; pasuk matcheseit, sun pish kussopitae kummusquanum wame mukkinneonk.
16.23 Kah Jehovah kenꝏ̄nau Mosesoh nꝏ̄wau.
16.24 Kenꝏ̄s mukkinneonk nꝏ̄wash, kuhkuhquegk wutch waeenu wetuomut Korah Dathan kah Abiram.
16.25 Kah Moses omohku, kah au Koroh ut Dathánut kah Abiram ut, kah Israelle eldersog wutasukauouh.
16.26 Kah kenꝏ̄nau mukkinneonguh nꝏ̄wau ámaegk kꝏ̄wehquetumauonumwꝏ̄, wutch weekuout yeug matchetowéenuog: kah ahque missunnumꝏ̄k ne teaguas wuttaiheeu, ishkont kummohtupaemꝏ̄ ut wame nag ummatcheseonganꝏ̄out.
16.27 Kah nag kuhkuhqueog wutch wetuomut Korah Dathan kah Abiram waeenu, kah Dathan kah Abiram sohhamwrg, kah neepoog squontam wekuôut, kah ummittamwussꝏ̄oh, kah wunnaumonꝏ̄uh, kah uppeissesumꝏ̄uh.
16.28 Kah Moses nꝏ̄wau, yeu wutch pish kꝏ̄wahteomwꝏ̄ Jehovah nuta§ꝏ̄nuk wame yeush ussenat, newutche matta nehenwonche nuttah ut nꝏ̄ch ussenash.
16.29 Tóhneit yeug wosketompàog nuppehettit, neane wamewosketompaog nuppehettit: kah unninnatauwahut neauaunag natauwahaonganꝏ̄ wame wosketompaog, neit Jehovah matta nutannꝏ̄nukꝏ̄h:
16.30 Qut Jehovah wuske kesteunk teag, kah ohke woshwuttꝏ̄ait, kah nah misseashquit, kah wame neg wadchiitcheg, kah keteae wꝏ̄mussehéttit en chepiohkomukqut, neit pish kꝏ̄wahteomwꝏ̄, yeug wosketompaog mꝏ̄mꝏ̄sqheaog Jehovah,
16.31 Onk nish mahche nꝏ̄wadt wame yeush kutꝏ̄wongash, ohke passôagkemꝏ̄ ne apappéhettit.
16.32 Kah ohke woshwunum wuttꝏ̄n, kah nah ummissheasqunneuh, kah wekꝏ̄oash, kah | wame wosketompaog neg wadchiitcheg Korahut, kah wuttinnéetuonganꝏ̄.
16.33 Kah nag, kah wame noh wadchiitcheg keteae wꝏ̄mussuog en chepiohkomuk: kah ohke wéanehtauoh, kah nag paguanuog wutch kenugke moeuwehkomonk:
16.34 Kah wame Israel neg weenehkauonchég wussemóog, wadtauaonkqussinit, newutche nꝏ̄waog, ishkont ohke kummisheasquonukqun.
16.35 Kah nꝏ̄tau ꝏ̄mꝏ̄ꝏ̄ wutch Jehovahut kah mahchekuswau neese pasukꝏ̄ꝏ̄oh, wosketompoh kah napanna tahshinchagkodtog neg sephausitcheg incense.
16.36 Kah Jehovah kenꝏ̄nau Mosesoh nꝏ̄wau.
16.37 Kenꝏ̄s Eleazer wunnaumonuh Aaron sephausuen, woh wunnemunnumunat Censersash wutch nashqunaut, kah seahash nꝏ̄tau yeáut; newutche nish wunnetupanatamweyeuꝏ̄ash.
16.38 Wussencersumꝏ̄ash yeug macheneheoncheg nehenwonche ukketeahogkounouh kah nish ayimunach mage kiskagish, wutche onkhumunat Altar, newutche nish wussephausinaoash ut anaquabit Jehovah, kah nish wunnetupanatamweyeuꝏ̄ash, kah nish pish kuhkinneasuongash wutch wunnaumonuh Israel.
16.39 Kah Eleazar sephausuaen nemunum wompohshogque Censersash, nish nag chagohsuhpanneg sephaushetteupash, kah nish ayimunash mage kiskagish onkhumunat Altar.
16.40 Ummequontamꝏ̄onganꝏ̄ wunnaumonuh Israel; wanne howae penꝏ̄wot, neh matta ꝏ̄skannemunegeh Aaron, woh pasꝏ̄tshonat sephausinneat inecnse ut anaquabit Jehovah, ishkont yaneyeuꝏ̄ Korahoh, kah neadtashaiyeuéhettit, neanꝏ̄wodt Jehovah ut nashpe wunnutcheganit Moses en wuhhogkat.
16.41 Kah na nompunk, wame mukkinneunkanꝏ̄ wunnaumonuh Israel ayeuuhkonittue mꝏ̄mꝏ̄skomaog Mosesoh, kah Aaronoh, nꝏ̄waog, kenushomwꝏ̄ ummissinninneumoh Jehovah.
16.42 Kah n nih mukkinneonk moiehettit ayeuuhkonittue Mosesoh, kah ayeuuhkoittue Aaronoh, nuhquaeog nogque mukkinneaekommukqut, kah kusseh matokqs wunnuhkuhkomun, kah wussohsumôonk Jehovah nogquodt.
16.43 Kah Moses kah Aaron peyauog anaquohtag mukkinneaekommuk.
16.44 Kah Jehovah kenꝏ̄nau Mosesoh nꝏ̄wau,
16.45 Kuhkuhquegk wutch kenugke yeu mukkinneonganit, kah nukkenuppe paguanóog, kah nag penushaantamwog wuskesukꝏ̄ash.
16.46 Kah Moses unnau Aaronoh, nemunush ne Censer, kah ne ponsh nꝏ̄tau wutche | Altarut, kah ne ponsh incense, kah kenupshaush en mukkinneonganit, kah nag wunnauwadtuwah, newutche kussopiteae musquantamꝏ̄onk sohhamꝏ̄mꝏ̄ wutch anaquabit Jehovah, ut énninneaonk kutchishin.
16.47 Kah Aaaron nemunum ne anꝏ̄wadt Moses, kah quogqueu en nóe moeuwehkomonganit, kah kusseh enninneaonk kutchishin ut kenugke missinninnutu: kah ponamun incense, kah wunnauwadtuwaheau missinninnuh.
16.48 Kah noh neepau nashaue napunutche kah pamontamunutcheh, kah enninneaonk togkogqshau.
16.49 Kah nag napukeg ut enninneaonganit nabo yaue muttannonganogkussuog kah nesausuk tahshe pasuꝏ̄ꝏ̄og, chonchippe neg napukeg papaume wutusseonk Korah.
16.50 Kah Aaron qushkeu en Mosesut, en mukkinneaekommukque squontamut, kah enninneaonk togkogqshau.
17.1 KAh Jehovah kenꝏ̄nau Mosesoh, nꝏ̄wau.
17.2 Kenꝏ̄s wunnaumonuh Israel: nemunnumwansh, mehtugkꝏ̄m, wutch nishnoh ꝏ̄shꝏ̄oh weeꝏ̄ash, wutch wame Sontimmohtu, neaunag ꝏ̄shꝏ̄oh weekuoash, nabo nenash metugkꝏ̄mesash, nishnoh wosketomp ꝏ̄wesuonk pish kꝏ̄sukkuhhumun ut ummehtugkꝏ̄mesut.
17.3 Kah Aaron ꝏ̄wesuonk pish kꝏ̄sukkuhhumun ut ummehtugkꝏ̄mesut Levi: newutche pasuk mehtugkꝏ̄mes pish wutch wabuhkuhkꝏ̄ut ꝏ̄shꝏ̄oh wekuout.
17.4 Kah pish kꝏ̄wadchanumunash ut mukkinneaekommukqut, anaquohtag wauwaonk uttoh adt nogkushkauun.
17.5 Kah pish nnih, wosketomp noh pepenꝏ̄og, ummehtugkꝏ̄mes pish negin, kah nutchequnahtóh ummꝏ̄skꝏ̄aongnꝏ̄ wunnaumonuh Israel, ne waj mꝏ̄mꝏ̄skumehettit,
17.6 Kah Moses kenꝏ̄nau wunnaumonuh Israel, kah wame sontimóog nag wuttinnumauóuh mehtugkꝏ̄mes wutch pasuk sontim, mehtugkꝏ̄mes wutch pasuk sontim neaunag ꝏ̄shꝏ̄oh wekuóash, nabo nenash mehtugkꝏ̄mesash: kah ummehtugkꝏ̄mes Aaron weamukshau nag ummehtugkꝏ̄mesꝏ̄óut.
17.7 Kah Moses ponum mehtugkꝏ̄mesash anaquabit Jehovah ut wauwaekomukqut.
17.8 Onk n nih na nompunk, Moses petuttead en wauwáekommukqut, kah kusseh ummehtugkꝏ̄mes Aaron wutch wek Levi, nekinup, kah sonkin wunnehtꝏ̄nóhquomash, kah sonkin uppishaanash, kah wutcheken almondsash
17.9 Kah Moses wame sohwuttau mehtugkꝏ̄mesash wutch anaquabit Jehovah en wame wunnaumonuh Israel, káh nág naumwog | kah nemunnumwog nishnoh wosketomp ummehtugkꝏ̄mes.
17.10 Kah Jehovah kenꝏ̄nau Mosesoh, Wonk paudtaush ummehtugquemes Aaron ut anaquohtag wauwáonk, woh wadchanumun wutch kukkinneasuonk ayeuuhkonittue cheketamwe wunnaumoniinneunk, kah pish kuppapakodche amaunumumwꝏ̄ mꝏ̄mꝏ̄skꝏ̄aonganꝏ̄ wutche nen, onk woh mat nuppꝏ̄og.
17.11 Kah Moses wutussen neanannꝏ̄nont Jehovah, ne wutussen.
17.12 Ka[h] wunnaumonuh Israel unnaog Mosesoh nꝏ̄waog, Kusseh, nunnupumun, nuppaguanimun, nꝏ̄wame paguanimun.
17.13 Nishnoh pasuk noh pasꝏ̄tshadt, noh pasꝏ̄sukog wuttabernaklum Jehovah, pish nuppꝏ̄: sun pish nuppaguanumun nashpe nuppꝏ̄onk?
18.1 KAh Jehovah unnau Aaronoh, ken, kah kenaumonog, kah kꝏ̄sh week weeche ken, pish kugkenunumumwꝏ̄ matcheseongash ut sanctuaryeut, kah ken kah kenaumonunk weche, pis[n] kukkenunnumumwꝏ̄ kussephausue aninno[n]suenúe matcheseongash.
18.2 Kah wonk kematog, wutchippanꝏ̄onk Levi, wutchippanꝏ̄onk kꝏ̄sh pasꝏ̄chewuttoush weeche ken, onk woh nag kꝏ̄weechayeumukquog, kah woh kutannumunkquog: qut ken, kah kenaumonog weeche ken, pish aninnohsuog anaquohtag wauwaé kommuk.
18.3 Kah nag pish nanawehteauog kummeechumuhkausuwâonk, kah meechumuhkonáonk wame tabernakle: qut nag matta pish pasꝏ̄tshauꝏ̄og, wunneetupanatamwe wishquodt, kah ut Altarut, onk woh nag mat nuppꝏ̄og, na neeswe nag kah kenaau.
18.4 Kah nag pish kꝏ̄weechayeumukquog, kah pish nanawehteauog papaume meechumukhkontamïonk mukkinneae kommuk, wutch wame weetuôme usseongash, kah penꝏ̄wot matta pish kuppasꝏ̄sukꝏ̄gkou.
18.5 Kah pish kenanawehteamwꝏ̄ mechumuhkontamꝏ̄onk wunnetupanatamwe ayeuonk, kah mechumuhkontamꝏ̄kon Altar, onk matta wonk woh kussopitáe musquantamóonk ut wunnaumonat Israel.
18.6 Kah nen kusseh, nunneemun kemattꝏ̄wóog Levitsog, wutch kenugke wunnaumonat Israel: nag kittinnumonteánunk magꝏ̄onk wutche Jehovah, ussenat mukkinneáe kommukque usseongash.
18.7 Kah ken, kah kenaumonung weche pish kenanauwehteomwꝏ̄ kussephausue aninnohsuonganꝏ̄, wutch nish noh teag ut Altarut, kah ut anomut adtnikheganit, kah kenaau pish kutaninohsimwꝏ̄: kittinnummaunumwꝏ̄ kussephausuenûe aninnohsuonganꝏ̄, nanauwe | magꝏ̄ongane aninnohsuonk; kah penꝏ̄wot no[h] pasꝏ̄tshadt pish nushau.
18.8 Kah Jehovah kenꝏ̄nau Aaronoh, kah nen kusseh kuttinnumaush meechumuhteaonk papaume wahwapenumwe magꝏ̄ongash, wutch wame ꝏ̄neetupanatamꝏ̄mꝏ̄ash wunnaumonuh Israel, nish kittinnumaúunash, wutche sussequnnaonk, kah en kenaumonat, nashpe michemohtag kuhkꝏ̄waonk.
18.9 Yeu pish kuttaihe, wutch ánue wunneetupanatamweyeuꝏ̄gish {wadchanumukish} wutch nꝏ̄taut: nishnoh ummagꝏ̄onganꝏ̄ wutch nishnoh meetsue sephausuonk, kah wutch nishnoh uppanneseáe sephausuonganꝏ̄oash, nish pish anumaumiéhetticheh, nish pish ánue wunneetupanatamweyeuꝏ̄ash, wutche ken kah wutche kenaumonunk.
18.10 Ut ánue wunneetupanatamwe ayeuonganit pish kummechineau: nishnoh nompaas pish ummeechin; ne pish wunnetupanatamweyeuꝏ̄ wutche ken.
18.11 Kah yeu pish kúttaihe, waabenumwe sephausuonk, wutch ummagꝏ̄onganꝏ̄oash. kah wame uppaupaumenumwe magꝏ̄onganꝏ̄oash wunnaumonuh Israel, nish kittinnumauununash, kah en kenaumonat kah en kuttanit weeche ken nashpe machemohtag kuhkꝏ̄waonk, nishnoh pahke missinnin ut kekit, pish ummeechin.
18.12 Wame ꝏ̄wésum wuske pummee, kah wame ꝏ̄wésum wusku wine, kah weatchiminneash, nish kakeneumunneash, nish pish anumauáhetticheh Jehovah, nish kittinnumáu[n]nash.
18.13 Kakeneumuneash wame pish nish ohkeit, nish pish paudtauáhetticheh Jehovah ut, nish pish kuttaiheash, noh pahkesit pish ummeechin.
18.14 Nish noh teag aninnumauon {God ut} Israelut, ne pish kuttaihe.
18.15 Nish noh ꝏ̄woshwuhkouôn wutôontomuk, wutch wame weyaus, nish pish pasꝏ̄chuwuttanutcheh Jehovah, wosketomp asuh puppinashim, noh pish kuttaihe: qut manouhuwáe pish kummanóh wosketompae mohtommegit, kah niskkeneungque puppinashimwe mohtommegit pish kummanóh.
18.16 Kah yeug {nashpe nagum} manꝏ̄whutcheg, wutch wunnukqut nepauzapinneat, nag pish kummanouwhóog, nashpe kꝏ̄nꝏ̄whaonk, wutch napanna tahshinash silvere shekélsash, neaunag sanctuariéhe shekel, ne neesnehchage gerahsash.
18.17 Qut kouashinne mohtomegit, asuh shepse mohtommegit, asuh goatsoh mohtommegit, matta pish kummanouwhoh, nag wunnetupanatamweyeuꝏ̄og: ꝏ̄sqheonganꝏ̄ pish seahham Altarut, kah ꝏ̄wesumꝏ̄ pish kutchikohsum, wutche nꝏ̄tae magꝏ̄onk, weetemungquok en Jehovah ut.
18.18 Kah nag ꝏ̄weyausꝏ̄ pish kuttaihe, neane paupaumenumwe mohpannog, kah | neane muttinnohkôunne uhpegq, ne pish kuttaihe.
18.19 Wame tahtashimumwe sephausuongash wadchiigish nish wanetupanatamweyeuꝏ̄kish, neh wunnaumonuh Israel maghetticheh en Jehovah, kittinnumoush, kah en kenaumonat, kah an kuttaunut weeche ken, nashpe machemohtag kuhkꝏ̄waonk: ne salte wunnꝏ̄waonk micheme, ut anaquabit Jehovah, wutche ken, kah kꝏ̄skannemeneunk nashpe ken.
18.20 Kah Jehovah unnau Aaronoh, matta pish kutohto ohtôonk ut wutohtꝏ̄ôut, asuh pish matta kutchippinumóadteamꝏ̄ kenugke nagoh, nen kutchippiyeum, kah kutahtôonk, ut kenugke wunnaumonat Israel.
18.21 Kah wutch wunnaumonuh Levi, kusseh nag nummagununkwame piukque chippagish ut Israel, wutche ahtoonk, wutche wutannósuonganꝏ̄ ne ussehettit, mukkinneáe kommukque usseonk.
18.22 Kah wunnaumonuh Israel matta pish pasꝏ̄tshauꝏ̄og mukkinneae kommuk yeu wutch, wunnayeutamꝏ̄onganꝏ̄ matcheseonk, wunnuppunnaout
18.23 Qut Levitsog pish usseog mukkinneáe kommukque usseong, kah nag pish naiyeutamwóg ummatcheseonganꝏ̄: ne pish machemohtag kuhkꝏ̄waonk paupashpe kuppometuonganꝏ̄out, ut kenugke wunnaumonuh Israel matta pish ahtoꝏ̄og ahtóonk.
18.24 Qut uppiukque ch[]ppiyeumꝏ̄ wunnaumonuh Israel, nish pish anumauahetticheh Jehovah, wutche tatashinnumwe magꝏ̄onk, nuttinnumauoneau Levitsog wutche ahtôonk: newaj nag unog, kenugke wunnaumonat Israel matta pish ahtoꝏ̄og ahtóonk.
18.25 Kah Jehovah kenꝏ̄nau Mosesoh nꝏ̄wau.
18.26 Kah en Levitsut pish kukkeketꝏ̄hkom kah nag us, nemunumog piukque chippag wutch wunnaumonuh Israel, nish anumauunogish, wutche nagoh, wutche kutohtoonganꝏ̄, neit pish kummagumwꝏ̄, nish wutch toshinnumwe magꝏ̄onk en Jehovah ut, piukque chippag wutch piukque chippiyeuut.
18.27 Kah kuttashinnumwe magꝏ̄onk pish kutogquontamonteaneau, onatoh weadchiminut ne ahhut tantuppoghamuk, kah onatuh wunnumwameechummuonk wine presse.
18.28 Yeu pish kittinne wonk maguneau, tahshinumwe magꝏ̄onk en Jehovah ut, wutch wame kuppiukque chippiyeumꝏ̄óut nish pish attumunmauogish wunnaumonuh Israel, kah pish kummagumwꝏ̄ tatashinnumwe sephamauaonk Jehovah en Aaronut sepháusuen.
18.29 Wutch wame kummagꝏ̄onganꝏ̄out, pish kummagumwꝏ̄ nish noh tashinnumwe sephamauaonk Jehovah, wutch wame wesut, ne wanetupanatamwe chippag noh wutch.
18.30 Kah nag pish kuttinnóog, mahche tahshinúmog wees na wutch, neit pish ogquntamauoneáu Levitsog, onatuh wohwutchiimuk ahut tonnupoghamuk, kah onatuh woh wutchiimuk winepresse,
18.31 Kah pish kummeechineau ut nish noh ayeuonganit, kenaau, kah kekꝏ̄oont newutche ne kutonkquatunkanꝏ̄; wutche kutannohsuonganꝏ̄ ut mukkinneaekommukqut.
18.32 Kah matta pish kukkinnumꝏ̄m matcheseonk newutch, mahche tahshinumwog ne wees noh wutch, kah matta pish kenishketeauomwꝏ̄ ꝏ̄néetupanatamweyeumꝏ̄ash wunnaumonuh Israel, onk matta woh kenuppꝏ̄mꝏ̄,
19.1 KAh Jehovah kenꝏ̄nau Mosefoh kah Aar[o.]oh, nꝏ̄wau,
19.2 Yeu kuhkꝏ̄wae naumatuonk, ne Jehovah ananꝏ̄teamit, nꝏ̄wau, kenꝏ̄s wunnaumonuh Israel, kuppaudtunkqunnaout mashquesinitcheh, pannuppeye(u)e heifer, noh matta woskesegk, noh asquam ponamáuout yoak.
19.3 Kah pish kuttinnuumauonaoh Eleazer sephausuaen, kah noh pish wussohhꝏ̄wunoh en poquodche tuppuksinnꝏ̄wonganit kah pasuk pish wunnushoh, ut anaquabit.
19.4 Kah Eleazer sephausuen, pish nohwuttinnum ꝏ̄sqheonk, nashpe wuttinuhwhunitch, kah pish wusseauhkauoh ꝏ̄sqhéonk piuhsuke anaquohtag mukkinneae kommukqut nesausuk tahshit nompe.
19.5 Kah howan pish chikoswau heiferoh ut anaquabit wutaskonuh, kah ꝏ̄weyaus, kah ꝏ̄sqheonk, weeche ummꝏ̄e, pish wutchikoh[ss]umunash.
19.6 Kah sephausuen pish neemunum chikkuppeeûhtug kah hysop, kah musquag, kah pish wuttinuhkonash nashaue ut chiko(ss)it heifer,
19.7 Kah sephausuen pish kutchissittau wuthogꝏ̄unash, kah pish kutchissittau ꝏ̄weyaus nippeit, kah ompetak pish petutteau tuppuksinnꝏ̄wonganit, kah sephausuen pish nishkeneungqussu nô pajeh wunnonkꝏ̄ut[,]
19.8 Ka[n] noh neh chagoswoncheh, pish kutchessittau wuthógkꝏ̄unash nippekontu, kah pish kutchissittau ꝏ̄weyaus nippekontu, kah pish nishkeneunkq[]ssu pajeh wunnonkꝏ̄out.
19.9 Kah noh pahkesit wosketomp pish momounum uppukqueim heifer, kah pish upponamun paquadche tuppuksinꝏ̄ongnit pahke ayeuonganit, kah pish wadchanumauoneau wutche wunnaumonuh Israel, wutche chippinnumꝏ̄e nippe, ne pahketeóonk matcheséonk.
19.10 Kah noh magunuk uppukquem heifer pish kutchissittou wuthogkꝏ̄unash, kah pish nishkeneunkqussu nô pajeh wunnonkꝏ̄ut: | kah ne pish wutch wunnaumonuh Israel, kah wutch penꝏ̄wot noh ne adt penꝏ̄wohteaut machemohtag kuhkꝏ̄wáonk.
19.11 Noh masunont howáe ahchunkquoh, pish nishkeneunkqussu nesausuk tahshikquinne.
19.12 Pish wunnashpe pahkheon wuhhogkuh ut nishikquinogkodut, kah ut nesausuk tahshikquinogkodt ut pish pahkesu; kah matta pahkheunk wuhhogkuh ut nishikquinogkodut, kah ut nesausuk tahshikquinogkodtut noh matta pish pahkesu.
19.13 Howan masunont nuppꝏ̄oh, nuppoe wosketompae achchunk. kah matta pahkheunk wuhhogkuh noh nishketeau wuttabernaklum Jehovah, kah noh keteahogkou pish tummetahwhou wutch Israelut, newutche chippinumꝏ̄e nippe matta seauhkauoun noh pish nishkeneunkqussu, wunnishkeneunkqussuonkash wutappehtunkqun.
19.14 Yeu naumatuonk, wosketomp nuppuk ut wetuômut, wame neg paoncheg wetuómut, kah wame nish na ohtagish wetuómut pish nisheneunkquodtash nesausuk tahshikquinne
19.15 Kah nishnoh wôshwohtag wishq, ne mat kobsuhhausinꝏ̄g, ne nishkeneunkquodt
19.16 Kah howan masunont ut woskeche ohteakonit, noh noshit nashpe togkodteg, asuh ahchunk, asuh wuskon wosketomp; asuh weenohke, noh pish nishkeneunkgqussu nesausuk tahshikquinne.
19.17 Kah nag pish nemunumwánshaog neh nishkeneunkqussinutcheh wutch uppuppissiyeumut chogkosseup heifer, pahketeauunat matcheseonk, kah ne pish upponamun tohkekomeupog ut wishquadt'
19.18 Kah pahkesit wosketomp pish nemunum [b]ysoy, kah pish ukkomukqunumun nippiet, kah pish wusseauhkon woskeche wetuomut, kah ut wáme wishquadt, kah ut keteahogkounit neg, noh apitcheg, káh ut noh masunuk wushkon, asuh noh nashit, asuh noh napuk asuh weenohkee.
19.19 Kah noh pahkesit pish seauhkon ut neh nishneunkqussinutcheh ut nishikquinukodtut, kah ut nesausuk tahshikquinukukodtut kah pish kutchissittau wuthogkꝏ̄unash, kah pish kutchissitteauꝏ̄weyaus ut nippekontu, kah pish pahkesu ut wunnonkꝏ̄ut.
19.20 Kah wosketomp noh nisheneunkqussit, kah matta pahkheunk wuhhogkuh, noh keteahogkou pish tumehtahwhau wutch kenugke moeuwehkomonganit newutche nishkehteau wus-Sanctuaryhum Jehovah, chippinnumꝏ̄e nippe ásquam seauhkouout, noh nishkeneunkqussu.
19.21 Kah ne pish wutche nagoh michemohtag kuhkꝏ̄waonk, kah noh seauhteadt chippinnumꝏ̄e nippe pish kutchissittóu wuthogkꝏ̄unash, kah noh masunuk chippinnumꝏ̄e | nippe, pish nishkeneunkqussu nó paje wunnonkꝏ̄ꝏ̄k.
19.22 Kah ne teag noh nishkeneunkqussit masunuk, pish nishkenunkquodt, kah keteahogkou noh masunuk, pish nishkeneunkqussu nó paieh wunnonkꝏ̄ꝏ̄k.
20.1 KAh wunnaumonuh Israel, mamusse mukkinneonk peyaog touohkomukqut Zin ut negonne nepauz, kah missinninnuog ayeuog Kadesh, kah Miriam na wuttit nuppun, kah naut posekinan.
20.2 Kah na matta nippeno wutche mukkinneonk, kah nag ayeuuhkonitue miyaéog Moses kah ayeuuhkonittue Aaron.
20.3 Kah missinninnuog penuanumaog Mosesoh kah yeuog, nꝏ̄waog, napehnont nuppꝏ̄ogkus nematin napuk ut anaquabit Jehovah.
20.4 Kah tohwutch yeu paudtauog umoeuwehkomonk Jehovah en yeu touohkomukqut naut nuppunat, nenawun kah netasumunónog,?
20.5 Kah tohwutch kukkuhkꝏ̄áheog wutch Egypt, kuppasꝏ̄inneanônut yeu matche ayeuonganit ne matta tannegenninno wuskannem, asuh figsash asuh weenomesippogwash, asuh pomegranatsash, kah wanne nippeno wuttattamunat.
20.6 Kah Moses kah Aaron moncheog wutch anaquabit moeuwehkomonk: en mukkinneaekomukque squontamut, kah nag penshadtamwog wuskesukꝏ̄ꝏ̄ash, kah wussosumóonk Jehovah wunnáeihtunkquneau.
20.7 Kah Jehovah kenꝏ̄nau Mosesoh, nꝏ̄wau,
20.8 Nemunush pogkomunk, kah moetash mukìneonk, ken kah Aaron kemat, kah kenꝏ̄tamꝏ̄k qussuk ut anaquabhettit, kah pish nippeyeuꝏ̄; kah pish nah kussohhꝏ̄wutaauóog nippe wutch qussukquanit, kah pish kꝏ̄tattamweh mukkinneonk, kah wunnetassumꝏ̄oh.
20.9 Kah Moses nemunum pogkomunk wutch anaquabit Jehovah neanannꝏ̄nnont.
20.10 Kah Moses kah Aaron moenumwog moeuwehkomunk anaquohtag qussuk, kah nah wuttinuh, nꝏ̄tiegk yeuyeu kenaau cheketamógish, sun woh kussohhꝏ̄wuttauunumun nippe wutch yeu qussukquanit?
20.11 Kah Moses spunum wunnutcheg, kah togkodtam qussuk nashpe uppogkomunk neesit, kah mꝏ̄cheke nippe sohhamꝏ̄mꝏ̄ kah mukkìnneonk wuttattam, kah wunnetassuꝏ̄oh.
20.12 Kah Jehovah, unau Mosesoh kah Aaronoh, newutche matta kꝏ̄namptiyeumwꝏ̄ kꝏ̄neetupanatamwahinneaóut ut anaquabhettit wunnaumonuh Israel, ne waj matta pish paudtauonog yeu moeuwehkomonk, en | ohkeit uttiyeu anumauógkup.
20.13 Yeu Meribahe nippe, newutche wunnaumonuh Israel penuánumáog Jehovah: kah noh wunnetupanatamwaheau nashpe nagoh.
20.14 Kah Moses annꝏ̄nau anꝏ̄naeneuh wutch Kadesh en ketassꝏ̄tamwut Edom: yeu wuffin kemat Israel, Kꝏ̄wahteoh wame pomushaonk ne namhikqueog.
20.15 Kah nꝏ̄shinnonog womussuog en Egypt kah nꝏ̄tohtimun Egypt mꝏ̄chetikquinne, kah Egyptiansog nummatchenehikqunnonog kah en nꝏ̄shinnonut.
20.16 Kah nummauunnitteomun Jehovah kah nꝏ̄tam nꝏ̄wadtauatonkqussuonganun, kah annꝏ̄nau Angelsoh, kah nussohhꝏ̄wunukqun wutche Egypt, kah kusseh, yeuyeu nutáyimun Kadesh, keitotan ongkoue kꝏ̄quaiyeumut.
20.17 Paumushaudtunkanan, kꝏ̄wehquetumoush kutohkit, matta pish nuppannupwushomun kutohteakonit, asuh pashpe kꝏ̄weenominneohtekonit, asuh matta nꝏ̄tattammun nippe wuttuhhamonganit: pish nuppomushaumun ketassꝏ̄t vuttóuꝏ̄maogqut, matta nukquìnnupumun en unninohkouneiyeu, asuh menadcheaneiyeu, no pajeh paumukomog kussissepoiyeumut.
20.18 Kah Edom wuttinuh, matta pish kuppánnupuhkiyeuh, ishkont kutayeuuhkonittue sohwehtoush, nashpe togkodteg.
20.19 Kah wunnaumonuh Israel wuttinuh, Pish nukkuhkukquemun én touꝏ̄máogquehtu, kah, wuttattamog kenippem, nen kah netassumunnonog: neit kutoadtuhkoush, weebe matta wonk toh ussenat, nuppaumusham ut nusseetut.
20.20 Kah nꝏ̄wau matta pish kuppaumushoh. kah Edom wutayeuuhkonittue peyaonuh weeche mꝏ̄cheke missinninnuog, kah nashpe menuhke menutcheg.
20.21 Kah Edom sekeneám wuttenanumonat Israeloh pannupwushonat wutohke, kah Israel panneau wutche nahoh.
20.22 Kah nag ꝏ̄mwog Kadesh, kah wunnaumonuh Srael, mamusse mukkinneonk peyaog wadchuut Hor.
20.23 Kah Jehovah unnau Mosesoh kah Aaronoh, ut wadchuut Hor kishke wôhkoe wutohkinit Edom, nꝏ̄wau,
20.24 Aaron pish mukkinnu en ummissinninnumut, newutche matta pish petutteau ohkeit ne anumauog wunnaumonuh Israel, newutche kutcheketamumwop nuttinnꝏ̄waonk ut Meribahe nippekontu.
20.25 Neemun Aaron kah Eliazer wunnaumonuh, kah ogquodchuwaunꝏ̄k wadchuut Hor.
20.26 Kah poshkin Aaron wuthogkꝏ̄unash, kah wuthogquanonash Eliazeroh wunnaumonuh, kah Aaron pish miyaeu kah na pish wuttit nuppun.
20.27 Kah Moses wutussen nean annꝏ̄non(t) Jehovah, kah ogquodchuwaog wadchuut Hor, ut wuskesukqut wame mukkinneonk.
20.28 Kah Moses poshkinau Aaronoh wuthogkꝏ̄unash, kah upponamauónash Eleazaroh wunnaumonuh; kah Aaron na wuttit nuppun ut koduhkôag wadchuut. kah Moses kah Eleazar wꝏ̄msuog wutch wadchuut.
20.29 Kah wame mukkinneonk nauáog Aaron nuppꝏ̄, kah maueemaog Aaronoh shwinchadtikquinne wame wek Israel,
21.1 KAh uk-Kanaanit ketassꝏ̄t Arad, noh wadahkit sowaniyeu, nꝏ̄tam Israel peyau, ut mayut neg natauatunkeg: kah ayeuuhkonau Israeloh, kah nah nohwhutch ummissinnohkonuh
21.2 Kah Israel quoshomau quoshomáonk Jehovah, kah nꝏ̄waog, magꝏ̄e magꝏ̄an, yeug missinninnung ut nunnutchegani, neit pish nuppapaquáne paguatoh, nag kah wutotanâoash.
21.3 Kah Jehovah nꝏ̄tam ꝏ̄wadtauwatonkqussuonk Israel, kah magꝏ̄ uk-Kananitoh, kah neh uppapaquanne paguanóuh, kah wutꝏ̄tanaoash kah wutussꝏ̄wetamun ne ayeuonk Hormah.
21.4 Kah nag moncheog wutch wadchuut Hor, en nogque musque ketahhannit, uhquinnuppuhkomunnaóut wutotu Edom, kah ukketeahogkounꝏ̄oh mishanántamwog, newutche may,
21.5 Kah missinninnuog ayeuuhkone kenꝏ̄naog Goduh, kah ayeukone Mosesoh, toh wutch sohhꝏ̄wusseog wutch Egypt, nuppunnanónut ut touohkomuk? newutche matta petukquenunkaninno, asuh matta nuppeno, kah nukketeahogkôunun uhquontam yeu nunkane petukqunnunk,
21.6 Kah Jehovah anꝏ̄nau en kenugke missinninnûut nꝏ̄tae askꝏ̄koh, kah nag sogkepwaog missinninnúh, kah monáog Israelle missinninnuog nuppꝏ̄og.
21.7 Kah missinninnuog peyaonáog Mosesoh, kah nꝏ̄waog, Nummatchesemun, newutche nutayeuuhkene kenꝏ̄nômun Jehovah, kah ayeuuhkone ken, peantamau Jehovah, wutamaunónat askꝏ̄koh wutch nuhhogkanonut, kah Moses peantamwansheau missinninnuh:
21.8 Kah Jehevah unnau Mosesoh, Ayeu nꝏ̄tae askꝏ̄k, kah ponsh qunnuhtugqut. kah pish nnih, nishnoh sagkepwut, noh moninneog, pìsh pomantam.
21.9 Kah Moses ayeuau wompohshogque askꝏ̄koh, kah upponuk qunnuhtugqut, kah pish n nih, tohneit askꝏ̄k sogkepwont wosketompuh, monunneauont wompuhshogque askꝏ̄koh pomantamup:
21.10 Kah wunnaumonuh Israel moncheog, kah tuppuksinwog ut Oboth.
21.11 Kah ꝏ̄mwog Oboth, kah tuppuksinwog ut Ije-Abarim, ut touohkomukqut ne anaquohtag Moab, nogque adt pashpishont,
21.12 Na ꝏ̄muneau[,] kah tuppuksinwog ꝏ̄nôuhkoiyéuut Zared.
21.13 Na ꝏ̄muneau kah tuppuksinwog ogkomuk Arnon, ne ut touohkomukqut, ne wadshunk wutch ꝏ̄hquaiyeumꝏ̄óut Amoritsog, newutche Arnon weekqshik Moab, nanashauwe Moab kah Amorite.
21.14 Newajeh nꝏ̄womuk ut bꝏ̄kut, Wutayeuwehteaongash Jehovah, uttoh aseip ut musque ketahhannit, ut sepuesehtu Arnon.
21.15 Kah ukkussitchuannꝏ̄onk sepuwussash, ánitchuogish wutayeuonganit Ar, kah paudshunk uhquae Moab.
21.16 Ne wutch en Beer, ne wuttahhamunk ne papaume anomp Jehovah Mosesoh, Moin missinninnuog, kah nuttinnumauóog n(i)ppe.
21.17 Neit Israel unnꝏ̄hamáog yeu unnꝏ̄homaonk, Sohwutchuanish woi wuttahhamonk, nampꝏ̄hamwontamꝏ̄k kenaau,
21.18 Wuttahhamonk, sontimóog ukkuthamuneau ahtúshkouwaog ut missinninnutú, ukkuthamuneau. weeche nanaweheunt naumatuongash, nashpe wutanwohꝏ̄unꝏ̄oash. Kah wutch touohkomukqut auog Máttanah:
21.19 Kah wutch Mattanah en Nahaliel, kah wutch Nahaliel en Bamoth.
21.20 Kah wutch Bamoth en ꝏ̄nôwohteaiyeuut ne ohteuhkonit Moab, uppuhkuk Pisgah, kah unnꝏ̄hquashin nogque Jeshimon.
21.21 Kah Israel annꝏ̄nau annꝏ̄naéneuh en Sihon Amoritse kesassꝏ̄t, nꝏ̄wau,
21.22 Pannupshad° kutohk, matta pish nuppanneaumun en ohteakonit, asuh en weenominneahtekonit, matta nꝏ̄tattamꝏ̄mau wuttahhamungane nippe, pish nuppomushaumun ketassꝏ̄tamwe toumáogquehtu, nô pajeh paumuhkomog kussissippóiyeumash.
21.23 Kah Sihon matta unnanumau paumushag Israeloh wutohkit: qut Sihon mukkinnau wame ummissinninneumoh, kah ayeuuhkonittue sohhamꝏ̄onáog Israeloh en touohkomuk, kah peyau Jahaz, kah ayeuuhkonau Israeloh.
21.24 Kah Israel wuttogkomuh nashpe kenag togkodteg, kah ahtóog wutohke wutch Arnon en J(a)bbok, nô pajeh wunneechanoh Ammon: newutche wussissippoiyeumꝏ̄ Ammon menuhki.
21.25 Kah Israel wunnéemunumunash wame yeush keitotanash, kah Israel wutohtu ut wame ukkehtotanaôut Amoritsog, ut Heshbon, kah wutꝏ̄tanamesehtu.
21.26 Newutche Heshbon wutꝏ̄tan Sihon Amoritse ketassꝏ̄t kah noh mahche ayeuuhkonont negonne ketassꝏ̄timwoh Moab, kah | kah nemon[u]m wame wutohke wutch wunnutcheganit pajh Arnon.
21.27 Newajeh neg napwꝏ̄acheg, nꝏ̄waog, Peyonk Heshbon, ukkei(t)otan Sihon ayimunach kah quoshauwehtamunach.
21.28 Newutche nꝏ̄tau sohhamꝏ̄mꝏ̄ wutch Heshbon, nashqunag wutch keitꝏ̄tonat Sihon, paguanomp Ar wutch Moabut, mugquompaog ut ukqunuhkꝏ̄kꝏ̄mmukꝏ̄mut Arnon.
21.29 Missi kuttonkapunáonk Moab kuppagwan woi Chemoshe missinninnuog wunnaumonuh neh pohquohwhunutcheh, yeu kah wuttaunoh ummag(u)nuh en missinnoewunneat, en Sihon Amoritse ketassꝏ̄t.
21.30 Kah nuppepumounonog wutch Heshbon paguanoog, nó pajeh Dibon, kah nag nummahtshannonónog nô pajeh Nophah, né weekqshik Medeba.
21.31 Kah Israel wutohtu wutohtuout Amoritsog.
21.32 Kah Moses anꝏ̄teamꝏ̄ natauwohtinat Jaazer, kah nag neemunumwog ꝏ̄tanamesash, kah quósꝏ̄kauwáog Amoritsoh neh na apinitcheh.
21.33 Kah nag qushkeog, kah auog Bashane mayut; kah Og ketassꝏ̄t ut Bashan wutayeuuhkonittue sohwetauoh, nagum kah wame ummissinninneumoh, ayeuuhkonitinneat ut Edrei
21.34 Kah Jehovah unnou Mosesoh, Ahque qush, newutche en kenutcheganit nummagun nagum kah wame ummissinninnumoh, kah wutohke; kah pish kuttineh, ne anheop Sihon Amoritse ketassꝏ̄t, noh wádohkit Heshbon.
21.35 Kah noh wuttogkomóuh kah wunnaumonuh, kah wame ummissinninnumoh nô pajeh wanne howane ushqunnumauoneat kah nag ahtoog wutohke.
22.1 KAh wunnaumonuh Israel kutchittousháog kah tuppuksinwog Moabe mukoshquttaut, wutushamese Jordan, kishke Jericho.
22.2 Kah Balak wunnaumonuh Zippor, naum wame ne anheont Amoritsoh.
22.3 Kah Moab muttae wabesuóneau missinninnuh, newutche muttaanwog, kah Moab wuttamantam newutche wunnaumonuh Israel.
22.4 Kah Moab unnau Midiane eldersoh yeuyeu yeug ne adtahshiyeuéhettit, pish mahche nꝏ̄squamáog wame neh weenuhkunkqueogeh, onatuh ox mahche nꝏ̄squodtog ashkoshquosh ohteakonit, kah Balak wunnaumonuh Zippor noh ketassꝏ̄t ut Moab na ahquompak.
22.5 Kah annꝏ̄nau annꝏ̄naénuh en Balaam wunnaumonuh Beor, en Pethor, ne kishke sepuut wutohtuôut ummissinninnumoh wunneechanꝏ̄oh; wehkomonat, nꝏ̄wau, kusseh missinninnuog sohhamwog wutch Egypt, kusseh onkhámꝏ̄mꝏ̄og wuskesuk ohke kah nag nuppiuhsukappehtungquog.
22.6 Newutche yeuyeu peyaush kꝏ̄wehquetumoush, matchenanumwehteah yeug missinninnuog, newuche nag nutanuwanꝏ̄mukquog, paguodche woh nuttapenum nag nuttogkomononaóont, kah pish nussohhꝏ̄(h)kauóog wutch ohkit, newutche nꝏ̄wahteoh no wunanumad noh wunnanumau, kah noh matchenanumadt, noh matchenanumau.
22.7 Kah Moabe eldersog, kah Midiane eldersog moncheog nashpe pauwauog onkquatauongánꝏ̄ꝏ̄ash ut wunnutcheganit, kah peyauog Balaam, kah wuttinonnaoash ukkuttꝏ̄wongash Balak.
22.8 Kah nah wuttinuh, yeu kóeuk yeu nohkog, & wonk pish kuppaudtauunumwꝏ̄ kuttꝏ̄wonk, ne woh asit Jehovah: kah Moabbe sontimôog appewonaog Balaamoh.
22.9 Kah God peyaónau Balaamoh, kah nꝏ̄wau, howae wosketompaog yeug weechogqueaneg.
22.10 Kah Balaam unnau Goduh, Balak wunnaumonuh Zippor ketassꝏ̄t ut Moab, annꝏ̄teamo en nuhhogkat.
22.11 Kusseh missinninnuog neg waj sohhogig wutch Egypt, kah nuhkuhkomwog wuskesuk ohke, yeuyeu peyaush, nag matchenanatamah, paguodche pish nuttapenum nag nutayeuuhkononeat, kah pish nussohhꝏ̄kaôog.
22.12 Kah Manit unnau Balaamoh, matta pish nag kꝏ̄weechauóog matta pish kummamatchenoh missinninnuog, newutche nag wunnanumóog.
22.13 Kah Balaam nompoaeu omohkeu, kah unau ukkehtauomoh Balak, onkq kutohtuont, newutche Jehovah sekeneam nuttenanumukqunat kꝏ̄weechaununnaóut.
22.14 Kah Moabe keihtauóog neepoog, kah peyaog Balak, nꝏ̄waog, Balaam sekeneam nꝏ̄weechogqunnanónat.
22.15 Kah Balak wonk annꝏ̄nau keihtauoh anuwanwog, kah anue quttianumukqussuog onk nág.
22.16 Kah nag peyaog Balaam, kah wuttinóuh yeu wussin Balak wunnaumonuh Zippor, ahque wuttamteaush, kꝏ̄wehquetumoush kuppeyauósinat.
22.17 Newutch quttianuttue mꝏ̄cheke kukquihtianumoush, kah uttoh asean, ne nutussen: newutche peyaush kꝏ̄wehquetumoush, kah mamatchetamah yeug missinninnuog.
22.18 Kah Balaam nampꝏ̄ham kah unnau wuttinneumoh Balak, tohneit Balak aninnumaiit weekit numwae silvr kah gold, woh | mo nutanuwuhkomoh wuttinnꝏ̄waonk Jehovah num-Manittꝏ̄m, oggusussenat asuh mꝏ̄cheke:
22.19 Kah yeuyeu kꝏ̄wehquetumauunumwꝏ̄ kenaeu wonk yeu appek yeu nuhkog, onk woh nꝏ̄wahteoh uttoh woh wonk asit Jehovah[.]
22.20 Kah God peyaonau Balaam nukkonaeu kah wuttinuh, wosketompaog peyahettit wehkomukquean, omkish kah weechau: qut ohch kuttꝏ̄wonk ne anun, ne pish kutussen.
22.21 Kah Balaam omohkeu nompoaeu, appappuwunnéheau wutassumoh, kah weechaau Mo[]b(e) sontimôog.
22.22 Kah ummusquantamꝏ̄onk God nashqunau, newutche monchu, kah wutangelumoh Jehovah ponau wuhhogkuh mayut ayeuuhkonittue ne(h): kah nayeumukqut wutássumoh, kah neesꝏ̄oh wuskenumoh weechog.
22.23 Kah asse naau wutangelumoh Jehovah neepau mayut, kah wuttogkodteg kodtunausu ohteau wunnutchegnit, kah asse pahchau wutch mayut, kah au ohteuhkonit, kah Balaam togkomau assoh ukquinnuppunnonat en mayut.
22.24 Kah wutangel neepau weenominneohteakone mayut, wonkonous yeu nogque kah wonkonous nanogque.
22.25 Kah asse naau wutangelumoh Jehovah kah kussukshau wonkonnꝏ̄sinut; kah asseetuhkom wusseet Balaam wonkonꝏ̄sinut; kah wonk wuttogkomuh.
22.26 Kah wutangelumoh Jehovah óngkoue au, kah neepau nanahkonchiyeuut, wanne máuunꝏ̄ quinnuppenat, unninuhkóunit, asuh menadcheanit.
22.27 Kah asse naau wutangelumoh Jehovah kah kepshau ut agwe Balaamut; kah Balaam musquanittamꝏ̄onk nashqunau, kah togkomau assoh anwohou,
22.28 Kah Jehovah woshunnum wuttꝏ̄n asse, kah unnau Balaamoh, Toh kittinhesh waj nishwudt nompe togkomean?
22.29 Kah Balaam unnau assoh, newutche kuttôôntóhkoneh, napehnont tokkodteg ohtag nunnutcheganit, newaj yeuyeu woh nushin.
22.30 Kah asse unau Balaamoh, sunummtata nen kutassum, nayeumukquean, na wutch adt wadcháneap yeu pajeh yeu kesukok, sun yeu kuttìnhenunas? kah nꝏ̄wau, Matta.
22.31 Kah Jehovah woshwunnum wuskesukquash Balaam, kah nâau wutangelumoh Jehovah neepau ut mayut, kah wuttogkodteg kodtinausu ohteau wunnutcheganit, ka(h) nauánum uppuhkuk, kah nauánum wuhhog ut wuskesukqut.
22.32 Kah wutangelumoh Jehovah wuttinuh, tohwutch nishwudt nompe togkomadt kutassum? kusseh ayeuuhkonittue nussohham, | newutche kummay panneyeuꝏ̄ ut anaquabeh.
22.33 Kah asse nunnogq, quinuppu ut anaquabeh nishwudt nompe: matta quinuppegis wutch nuhhogkat, wunnamuhkut wonk ken woh kenushish, kah noh woh nuppomantamwah.
22.34 Kah Baleam unau wutangelumoh Jehovah, nummatchesem, newutche matta nꝏ̄wahteoꝏ̄p kutayeuuhkonittue neepauwehtah ut mayut. kah yeuyeu matcheuk ut keskesukqut wonk nukqushkem.
22.35 Kah wutangelumoh Jehovah unnau Balaamoh, weechau wosketompaog, qut webe kuttꝏ̄wonk ne pish anun, ne pish kussin: kah Balaam weechaau ukkeihtauaéneumoh Balak.
22.36 Kah Balak nꝏ̄tam Balaam peyau, kah monchu wunnogskouoh en Moabe ꝏ̄tanat, ne kishke uhquae Arnon, ne aongkoue uhquae.
22.37 Kah Balak unnau Balaamoh sunnummatta nutanꝏ̄teamwe wehkomunꝏ̄? tohwutch matta peyaausean? sunnummatta wunnamuhkut nuttapenumꝏ̄ kukqueihtianumunat.
22.38 Kah Balaam unau Balakoh, kusseh kuppeyaonsh, yeuyeu sun nuttapenum toh unnꝏ̄won? kuttꝏ̄wonk né ponuk nuttꝏ̄nut GOD, ne pish nuffin,
22.39 Kah Balaam weechaau Balakoh, kah peyaog Kirjath Huzoth.
22.40 Kah Balak sephausu oxinoh kah sheepsoh, kah annꝏ̄teamo en Balaamut, kah sontimoh neh weetomukqutcheh.
22.41 Onk nnih mohtompog Balak neemunau Balamoh, ukkuhkuhkꝏ̄unuh en kussokoiyeuut Baal, onk woh na wutch nauon uhquae missinninnúh.
23.1 KAh Balaam unau Balak, yeu ut ayimah, nesausuk tahshinash Altarash, kah yeu ut quoshwunumah nesausuk tahsuog oxinog kah nesausuk tahsuog ramsog.
23.2 Kah Balak wutussen Balaam ne anꝏ̄wadt, & Balak & Balaam sephausuog pasuk ox kah pasuk ram nish noh ut Altaru(t).
23.3 Kah Balaam unnau Balakoh neepaush kishke chikohtae sephausuonganit, kah nummonchem: páguodche Jehovah mos peyau nunnogskunk, kah uttoh kuttꝏ̄wonk mashamiit, mos kuttinnonun, kah au qunnunkqui ayeuonganit.
23.4 Kah GOD nogkuskáuau Balaamoh: kah wuttinuh, nummahche quagwoshwetam nesausuk tahshinash Altarsash, kah nussephausip pasuk ox, kah pasuk ram, ut pasuk Altarut.
23.5 Kah Jehovah ponam kuttꝏ̄wonk Balaam wuttꝏ̄nit, kah nꝏ̄wau, qushkish en Balakut | kah pish yeu kussin;
23.6 Kah noh en qushkeu, kah kusseh neepau kishke wutchikohtaeu sephausuonganit, nagum, kah wame moabe Sontimoh.
23.7 Kah wunnupwoaonk nemunum, kah nꝏ̄wau, Balak ketassꝏ̄t, ut Moab, nuppasꝏ̄ wutch Aram, wutch wutchepwoie wadchuhkontu, nꝏ̄wau, peyaush mamátcheuttama Jakob, kah peyaush matchéus Israel.
23.8 Uttoh woh nuttin mamatchenon, neh God matta mamatche unnonkeh, kah uttoh woh nuttin matcheunnon, neh God matta matcheunnonkeh.
23.9 Newutche wutch woskechepiskquttu nunnau, kah wutch wadchuuhkontu nukkéhkinneau: kusseh missinninnuog pish nussiyeuog, kah matta pish weetogkemóog wutohtimoneat.
23.10 Howan woh woogketog uppuppissiyeum Jakob, & ne adtahshik weyauut chippissuonk Istael, nukketeahogkou nuppitch ut wunnuppꝏ̄onganit sampwéusseáen, kah nꝏ̄wohkukquoiyeum ogqunneunkquotch wuttaiheit.
23.11 Kah Balak unnau Balaamoh, toh kuttinheh? keneemunush kummamatchenonat nummatwaog, kah kusseh kꝏ̄nanittue wunnanumóg.
23.12 Kah nampꝏ̄ham kah nꝏ̄wau, sunnummatta woh nununnukqussuontamꝏ̄h enneyat Jehovah ponuk nuttꝏ̄nut.
23.13 Kah Balak wuttinuh, weechaueh kꝏ̄wehquetumoush en onkatoganit ayeuoogánit onk woh na kꝏ̄che nauoneau, pish webe kenaum ꝏ̄hquayéumꝏ̄ónt, kah matta pish kenauóog wame, kah nag mámatcheuttamah na wutch.
23.14 Kah wunnemunoh en Zophimeh ohteakonit, en koduhkoag pifgah, kah ayim nesausuk tahshinash Altarash; kah sephausu pasukꝏ̄ oxinoh, kah pasukꝏ̄ ramoh nish noh ut Altar.
23.15 Kah unnau Balakoh, yeu kishe neepau kutchikohtae sephausuonganit, kah ya nuttit nogkushkauon.
23.16 Kah Jehovah nogkushkauau Balaamoh, kah ponam kuttꝏ̄wonk wuttꝏ̄nit kah nꝏ̄wau, qushkish en Balakut, kah yeu woh kussin.
23.17 Kah uppeyaonuh kah kusseh neepau kishke wutchikohtae sephausuonganit, kah Moabe sontimóog, weetomuk, kah Balak wuttinuh, toh unnꝏ̄wau Jehovah?
23.18 Kah nemunum wunnupwoaonk kah nꝏ̄wau, nepaush Balak, kah nꝏ̄tash, kukkehtah ken wunnaumonuh Zippor.
23.19 GOD matta wosketomp woh pannꝏ̄wadt, asuh wunnaumonuh Adam woh áiuskoiánatam: ne anꝏ̄wádt, sun woh mat wutusséin[?] kah ne anꝏ̄wadt, kah sun woh mo umménuhkehteaꝏ̄un?
23.20 Kusseh nutattumunum wunanitteae | kuttꝏ̄wonk, kah wunnanitteau, kah matta woh nukqushkenumꝏ̄un.
23.21 Matta naumꝏ̄ matcheséonk ut Jakobut asuh matta naumꝏ̄ panneusseonk ut Israel, Jehovahoh um-Manittꝏ̄moh ꝏ̄weetomuh, kah ketassꝏ̄tamwe mishontꝏ̄waonk ukkenugkushôneau. 23.22 God nah wussꝏ̄hꝏ̄wunoh wutch Egypt, ohtou ummenuhkesuonk onatuh nequttuun.
23.23 Wunnamuhkut na mo ohtano pauwauwonk ayeuuhkonittue Jakob, asuh mat mamontamóowonk ayeuuhkonittue Israel, neaunag yeu ahquompak, pish unnꝏ̄won papaume Jakob kah Israel, uttoh God ananakausit?
23.24 Kusseh missinninnuog pish neepóog onatuh menuhkesue qunnonou, kah pish waápenau wuhogkuh onatuh sꝏ̄kshanuáe qunnónou, matta pish sepsinnau nó pajeh ummahchepwónat neh tohqunoncheh, kah ꝏ̄tattamunat ꝏ̄sqheonk nashit.
23.25 Kah Balak unnau Ba[]aamoh, ahque mamatchenae mamatcheus, asuh wunnanittue wunnanum.
23.26 Kah Balaam nampꝏ̄hamauau Balakoh kah wuttinuh, sunnummatta kuttinnꝏ̄mus, nussip, wame ne Jehovah anꝏ̄wadt ne mꝏ̄che nutussen?
23.27 Kah Balak unnau Balaamoh, peyaush kꝏ̄wehquetumoush, keneemunush en onkatogane ayeuonganit, paguódche ne pish sampoi ut wuskesukqut God, woh nag kummamatcheuttamwanshin na wutch.
23.28 Kah Balak nemunau Balaamoh en koduhkôag Peor, unnuhquaénat nogque Jeshimon.
23.29 Kah Balaam unnau Balakoh, yeuut ayimah nesâusuk tahshinash Altarash, kah yeuut quaquoshwunnumah nesausuk tahsuog oxenog, kah nesausuk tahsuog ramsog.
23.30 Kah Balak wutussen ne anꝏ̄wadt Balaam, kah sephausu oxenoh kah ramoh nish noh Alterut.
24.1 KAh Balaam naum ne wunnegenut wuskesukqut Jehovah, wunnaumonat Israel, kah matta monchu neane negonne neasip, nógkushkomunat pauwauwonk, qut unnunum wuskesuk nogque touohkomuk.
24.2 Kah Balaam ushpunnum wuseksukquash kah naau Israel appuog weetuomtu, neaunag wutchippanꝏ̄onganóoash, kah wunnashánittꝏ̄moh GOD wutapehtunkquoh.
24.3 Kah neemunnum wunnuppowaonk, kah nꝏ̄wau, Balaam wunnaumonuh Beor wunnamuhkut nꝏ̄wau, kah wosketomp noh wuskesukquash woshwohtag, wunnamuhkut nꝏ̄wau.
24.4 Noh wunnamuhkut nꝏ̄wau, noh nꝏ̄tog wutorakisumash GOD, noh nag monomansuonáonk | wame manuhkesit; panshont, kah wuskesukquash woshwemoash.
24.5 Uttoh en wunnenonkquodt kekash woi Jakob, kuttabernaklumash woi Israel?
24.6 Onatuh ꝏ̄nauwohteaiyeuut nag sepakemꝏ̄ug, onatuh tanohketeaongash ut kishketuk: onatuh legn aioes mehtugquash, nish Jehovah ahketeacheh, onatuh utchikkuppuhtugqut kehchippam.
24.7 Noh pish sokenum nippe wutch ꝏ̄thuppaeechꝏ̄ut, kah ꝏ̄skannemunneoh pish ohtaash mꝏ̄natut nippeut, kah ukkehtassꝏ̄tamomoh pish ánue qunnunkqussumau Agagoh, kah ukkehtassꝏ̄tamóonk pish mishehteauun.
24.8 GOD wussohhꝏ̄wunoh wutch Egypt, ohtau menuhkesuonk onatuh nequttuunáut: noh pish mahchippꝏ̄ wutohtimóneash neh onkkuppunanukqutcheh, kah pish upquohquanumauoh wuskonnꝏ̄ash, kah pish uppashpshánuh nashpe ukkóuhquadtash.
24.9 Wishquossun kah sepsin onatuh sꝏ̄kshanuáe qunnónou, & onatuh wuttꝏ̄anumóe qunnônou, howan pish uppassukkꝏ̄kauoh? wunnanumunach noh wánanumukquean, kah mamatchenunach, noh mamatchenukquean.
24.10 Kah Balak ummusquantamꝏ̄onk nashqunnau ayeuuhkone Balaam, kah tokkꝏ̄wóhteau wunnutchegash, kah Balak unnau Balaamoh, kꝏ̄wehkomunup kummamatchenonaôont nummatwomog, kah kusseh wunnanittue kꝏ̄nanumóog nishwudt nompe.
24.11 Kah yeuyeu ushshash kutayeuonganit, nussip quttianittue kukquttianumoush, qut kusseh Jehovah kukkuphamunk wutch quttianittinneat.
24.12 Kah Balaam unnau Balakoh, sunnummatta ne wonk nuttinnonaóus kutannꝏ̄naénûog, neg annꝏ̄nutcheg en nuhhogkat, nussip.
24.13 Tohneit Balak aninnumaiit numwâe wckit silver kah gold, matta woh nutanuúhkomꝏ̄h wuttinnꝏ̄waonk Jehovah, wunnesenat asuh matchesenat wutch nehenwonche nuttahhut. uttoh anꝏ̄wadt Jehovah, ne nussin.
24.14 Kah yeuyeu kussee nuttóm nummissinninneumut: yehoh kuttinsh uttoh pish anheáhettit, yeug missinninnuog kummissinninnúmoh, ut ogkomae kesukodtut.
24.15 Kah nemunum wunnuppoáonk, kah nꝏ̄wau, Balaam wunnaumonuh Beor wúnamuhkut nꝏ̄wau, kah wosketomp noh wuskusukquash woshwohtag, wunnamuhkut nꝏ̄wau.
24.16 Noh mahche nꝏ̄wau, noh nꝏ̄tog wutoraklsumash GOD, kah wahteunk ꝏ̄wahteauonk quanunkquapit, noh nag monomansuonáonk wame manuhkesit, noh panshont, kah wuskesukquosh woshwohtaash.
24.17 Noh pish nunnau qut yeuyeu matta, pish nukkeikeneau, qut matta paswe, na pish | ꝏ̄ch sohhamun anogqs Jakobut, kah scepter pish waabemꝏ̄ wutch Israelut kah pish pannuppe togkomau wunnahnaiyeumash Moab kah pish paguanau wame wunneechanoh Seth.
24.18 Kah Edom pish ahtóonganuꝏ̄, kah Seir pis[n] ahtóonganuꝏ̄ wutche ummatwómuh, kah Israel pish menuhke ussu.
24.19 Kah noh pish ohtau nanauwunnuwaonk wutch Jakob: kah pish p(a)guanau neh ashqunutcheh ut otanahtu.
24.20 Kah monunneau Amalekoh, & nemunum wunnuppꝏ̄aonk kah nꝏ̄wau, Amalek mo negonne wutohtimmowonganuꝏ̄, qut ꝏ̄wohkukquoiyeumun ne, noh pish micheme awakompanau,
24.21 Kah unnuhquaeu Kenitut, kah nemunum wunnuppꝏ̄aonk kah nꝏ̄wau, Menuhki kutayeuonk, kah kupponam kꝏ̄wad(t)ch qussukquanit.
24.22 Qut Kain pish mâhtshau, nô pajeh Ashur pish kummissunohkônukqunat.
24.23 Kah nemunum wunnuppꝏ̄aonk kah nꝏ̄wau, Touwane, howan woh pomantog, God yeu usseit?
24.24 Kah kuhtonogquosh pish Peyaumóash wutch wohkoe Kittim, kah pish onkapunanau Ashuroh, kah pish onkapunanou Heberoh, kah noh pish wonk micheme awakompanau.
24.25 Kah Balaam neepau, kah monchu, kah qushkeu au nehenwonche wutayeuonganit, kah Balak wonk moncheoh.
25.1 KAh Israel ayeuog Shittim, kah missinninnuog nꝏ̄che mamussuog wuttaunoh Moab.
25.2 Kah nag wehkomaog missinninnuh en wussephamauonganꝏ̄óut ummanittꝏ̄mꝏ̄oh: kah missinninnuog meetsuog kah nauwaeitauwaog nag ummanittꝏ̄mꝏ̄oh.
25.3 K(a)h Israel mosogquehtauaog Baal Peoroh: kah ummusquantamꝏ̄onk Jehovah nïshqunneau ayéuuhkonittue Israel.
25.4 Kah Jehovah unnau Mosesoh neemunush wame uppuhkukkꝏ̄ꝏ̄ash missinninnuog kah wóoshas anaquabit Jehovah piuhsuke nepáuzsaut, onk woh ummishe musquanittamꝏ̄onk Jehovah qushkemo wutch Israelut.
25.5 Kah Moses unnau Israelle wussittumwaenuh nushꝏ̄k nish noh kittinneumꝏ̄óog neg mósogquehtauoncheg Baal Peoroh,
25.6 Kah kusseh wosketomp wunnaumonuh Israel peyau, kah pasꝏ̄chewunnau weematut Midianite mittamwossis, ut wuskesukqut Moses, kah wuskesukꝏ̄out wame ummukkinneonganꝏ̄ wunnaumonuh Israel kah nag mauwe appuog mukkinneaekommukque squoantamut.
25.7 Kah Phineas wunnaumonuh Ele[]zer, wunnaumonuh Aaron sephausuen wunnauoh | kah neepau wutch kenugke mukkinneonkanit, kah neemunum kenanwohhou wunnutcheganit.
25.8 Kah asuhk[a]e petutteaumꝏ̄ Israelle wosketompuh en wetuomut, kah wunnaneeswe konnukkehtahwhoh Israelle wosketompoh, kah mittamwossisoh, pannuppe wunnogkussit, kah enninneaonk togkogqushomꝏ̄, wutch wunnaumonat Israel.
25.9 Kah yeug adt nuppukig enninneaónganit neesneechage kah yauwe muttannonganog kussuog.
25.10 Kah Jehovah kenꝏ̄náu Mosesoh, nꝏ̄wau,
25.11 Phineas wunnaumonuh Eli(a)zer, wunnaumonuh Aaron sephausuen, qushkinum nummusquantamꝏ̄onk wutch wunnaumonuh Israel, Zealussuit newutche neen, ut kenukke nagoh, newaj matta mahtuppannóagkup ut nu(m)mꝏ̄sitteamonea(t).
25.12 Newutche nꝏ̄w(a)sh: kusseh nuttinnonnumau wunohteae nꝏ̄nꝏ̄waonk,
25.13 Kah pish ohtou, kah ꝏ̄skannemunneoh nahohtoeu, wunnꝏ̄waonk wutch michemohtag. sephausue aninnohsuenuonk, newutche mꝏ̄sitteamowanshau um Manittꝏ̄moh, kah wunnauwadtuwaheau wunnaumonuh Israel.
25.14 Kah ꝏ̄wesuonk Israelle wosketomp, noh togkomut, noh weeche togkomomukkup Mideanite mittamwossis Zimrì, wunnau(m)onuh Salu, Sontim ut ꝏ̄shoh wekit, wutch Simeonitsog.
25.15 Kah ꝏ̄wesuonk Midianite mittamwossis noh togkomomukup Cozbi wuttaunuh Zur; noh wobuhkuhkꝏ̄it ut wutohtimmoinneat, ꝏ̄shoh weekit ut Midian.
25.16 Kah Jehovah kenꝏ̄nau Mosesoh, nꝏ̄wau,
25.17 Mꝏ̄hmꝏ̄squeh Midianitsog, kah nag togkommꝏ̄k.
25.18 Newutche nag kummamꝏ̄skhikkꝏ̄ôog nashpe ꝏ̄nompuwussuonganꝏ̄oash, nish nashpe asꝏ̄kekomukqueôgish wadchiikish Peorut, kah wadchiukish Cozbi wuttaunoh Sontim ut Middian, weetompassuoh, noh togkomomukup, ut enninneaongane kesukodtut, newutche Peor.
26.1 ONk nnih mahche enninneaonganeug, Jehovah unnau Mosesoh, kah en Eleazarut, wunnaumonuh Aaron sephausuaen nꝏ̄wau,
26.2 Ogkem wame mukkinneonk wunnaumonuh Israel wutch wunneesinchage kodtumwohkomunnáout kah paamu, neaunag ꝏ̄shꝏ̄oh wekꝏ̄óash, nishnoh pasuk noh sohhog ut ukkenauwameonganit Israel.
26.3 Mah moses kah Eleazar sephausuen nah ukkekétꝏ̄hkauóuh ut Moabe mukoshquttaut, | kishke Jordan, kishke Jericho, nꝏ̄waog.
26.4 Wutch wunneesnechage kodtumwohkomunnaout. kah paamu, neanannꝏ̄nont Jehovah Mosesoh, kah wunnaumonuh Israel, neg sohhogig wutch ohkit Egypt.
26.5 Ruben mohtommegit ut Israelut, wunnaumonuh Ruben, Enoch neh wadchekhetticheh Enochitsog, Phallu neh wadchekhetticheh Phalluitsog.
26.6 Hezron neh wadchekhetticheh Hezronitsog; Carmi neh wadchekhetticheh Carmitsog.
26.7 Yeush wutteateashiyeuonganꝏ̄ Rubenitsog, kah yeug nag ag(ke)mutcheg, yauunchage kah nishwe muttannong(a)nogkussuog, kah ncsausuk tahshit pasukꝏ̄ꝏ̄og, kah nishwinchag.
26.8 Kah wunnau[m]onuh Phallu Eliab.
26.9 Kah wunnaumonuh Eliab, Nemuel, kah Dathan, kah Abiram, yeouh noh Dathan kah Abiram, waeenomutcheg ut mukkinneonganit, neg ayeuuhkononcheg Mosesoh, kah Aaronoh, ut kenugke waabecheg Korah, ayeuhkonáhettit Je[n]ovah.
26.10 Kah ohke woshwunum wuttꝏ̄n, kah ummisseashquìnneuh, kah Korahoh, mukkinneonk napꝏ̄mꝏ̄uk, nꝏ̄tau chagoswont neese pasukꝏ̄ꝏ̄oh wosketompuh kah napanna tahshinchag, kah nag kuhkinneasuonganuꝏ̄panneg.
26.11 Qut wunnaumonuh Korah matta nuppꝏ̄og.
26.12 Wunnaumonuh Simeon neaunag wutteateashiyeuonganꝏ̄oash. Nemuel, wadchekhetticheh Nemuelitsog, Jamin, wadchekhetticheh Jaminitsog; Jachin wadchekhetticheh Jachinitsog.
26.13 Ze(r)ah, wadchekhetticheh Zarhitsog, Shaul wadchekhetticheh Shaulitsog.
26.14 Yeush wutteateashiyeuongash Simeonitsog, neeneechage kah neese muttannonganog kussuog, kah neese pasukꝏ̄ꝏ̄og.
26.15 Wunnaumonuh Gad neaunag wutteateashiyeuonganꝏ̄oash: Zephon neh wadchekhetticheh Zephonitsog: Haggi neh wadchekhetticheh Haggitsog: Shuni neh wadchekhetticheh Shunitsog,
26.16 Ozni, neh wadchekhetticheh Oznitsog: Eri, neh wadchekhetticheh Eritsog.
26.17 Arod, neh wadchekhetticheh Aroditsog: Areli. neh wadchekhet[t]tcheh Arelitsog.
26.18 Yeush wutteateashiyeuonganꝏ̄oash wunnaumonuh Gad, kah yeug neg agkemutcheg, yauunchage muttannonganog kussuog kah napanna tahshe pasuk.
26.19 Wunnaumonuh Judah, Er kah Onan: kah Er kah Onan nuppꝏ̄og ut ohkit Kanáan.
26.20 Kah wunnaumonuh Judah neaunag wutteateáshiyeuonganꝏ̄oash: Selah neh | wadchekhettichoh Selahitsog: Phares neh wadchekhettic(h)eh Pharezitsog: Zerah neh wa(dch)ekhett(i)cheh Z(e)rahitsog
26.21 Kah wunnaumonuh Pharez: Hesron neh wadchekhetticheh Hezronitsog: Hamul neh wadchekhetticheh Ham(u)litsog.
26.22 Yeush wutteateashiyeuonganꝏ̄ash Judah, yeug neg agkemutcheg nesausuk tahshinchage kah nequtta muttannonganog kussuog, kah napanna tahshe pasuk.
26.23 Wunnaumonuh Isachar neaunag wutteateashiyeuo(n)genꝏ̄oash: Thola neh wadchekhetticheg Thol(a)hitsog: Phua neh wadchekhetticheh Phunitsog:
26.24 J(a)shub, neh wadchekhetticheh Jashubitsog: Simron neh wadchekhetticheh Si(m)ronitsog.
26.25 Yeush wutteateashiyeuonganꝏ̄oash Issachar, yeug neg nah agkemutcheg, nequtta tahshinchage kah yaue muttannonganogkussuog kah nishwe pasukꝏ̄ꝏ̄og.
26.26 wunnaumonuh Zabulon neaunag wutteateashiyeuo(n)ganꝏ̄oash, Serad neh wadchekhetticheh Sarditsog: Elon neh wadchekhetticheh Elonitsog: Jahleel neh wadchekhetticheh Jahleelitsog.
26.27 Yeush w(u)tteateas(h)iyeuonganꝏ̄oash Zabulonitsog. neg nah agkemutcheg, nequtta tahshinchage muttannonganogkussuog, kah napanna tahshe pasuk.
26.28 Wunnaumonuh Joseph neaunag wutteateashiyeuonganꝏ̄oash Manasses kah Ephraim.
26.29 Wunnaumonuh Manasses: Machir neh wadchekhetticheh Machiritsog: kah Machir wunnaumonieu Gilead kah neh wadchekhetticheh Gileaditsog.
26.30 Yeu wunnaumonuh Gilead: Jeezer neh wadchekhetticheh Jeezeritsog: Helek neh wadchekheticheh Helekitsog.
26.31 Kah Asrìel neh wadchekhetticheb Asrielitsog: Shechem neh wadchekhtticheh Shechemitsog
26.32 Shemida neh wadchekhetticheh Shemidaitsog: Hepher neh wadchekhetticheh (H)epheritsog.
26.33 Kah Zelophehad wunnaumonuh Hepher wanne wunnaumonieu, qut wuttaunieu: kah ꝏ̄wesuonganꝏ̄ wuttaunoh Zelophehad, Machlah, kah Noah, Hoglah, Milchah, kah Tirzah.
26.34 Yeush wutteateashiyeuonganꝏ̄oash Manasses, kah neg nah ágkemutcheg, napanna tahshinchage kah neese muttanonganogkussuog, kah nesausuk tahshe pasukꝏ̄ꝏ̄og.
26.35 Yeush wunnaumonuh Ephraim neaunag wutteateashiyeuonganꝏ̄oash. Shuthelah neh wadchekhettiche Shuthelahitsog: Becher neh wadchekhetticheh Becheritsog Tahan ne wadchekhetticheh Tahanitsog.
26.36 Kah yeuh wunnaumonuh Shuthelah: Eran neh wadchekhetticheh Eranitsog.
26.37 Yeush wutteateashiyeonganꝏ̄oash wunnaumonuh Ephraim, neg nah agkemutcheg, nishwinchage kah neese muttanonganogkussuog, kah napanna tahshe pasukꝏ̄ꝏ̄og, yeuh wunnaumonuh Joseph neaunag wutteateashiyeuonganꝏ̄oash.
26.38 Wunnaumonuh Benjamin nenunag wutteateashiyeuonganꝏ̄oash Bela, neh wadchekhetticheh Belaltsog: Ashbel neh wadchekhetticheh Ashbelitsog: Ahiram neh wadchekhetticheh Ahiramitsog.
26.39 Shephupham neh wadchehetticheh Shephuphamitsog: Hupham neh wadchekhetticheh Huphamitsog.
26.40 Kah wunnaumonuh Bela, Ard kah Naaman, neh wadchekhetticheh Arditsog, kah Naaman neh wadchekhetticheh Naamitsog.
26.41 Yeuh wunnaumonuh Benjamin neaunag wutteateshiyeuonganꝏ̄oash, kah nag nah agkemutcheg yauunchage kah napanna tahshe muttannonganogkussuog, kah nequtta tahshe pasukꝏ̄ꝏ̄og.
26.42 Yeuh wunnaumonuh Dan neaunag wutteateashiyeuonganꝏ̄oash, Shuham neh wadchekhetticheh Shuhamitsog: yeush wutteateashiyeuonganꝏ̄oash Dan neaunag wutteateashiyeuonganꝏ̄oash.
26.43 Wame Shuhamitsog wutteateashiyeuonganꝏ̄oash neg nah agkemutcheg, nequttá tahshinchage kah yaue muttannonganogkuss(u)og, kah yaue pasukꝏ̄ꝏ̄og.
26.44 Wunnaumonuh Aser neaunag wutteateashiyeuonganꝏ̄oash Jimnah neh wadchekhetticheh Jimnitsog: Jishvi neh wadchekhetticheh Jishvitsog: Beriah neh wadchekhetticheh Beriitsog.
26.45 Wunnaumonuh Beriah: Chebar neh wadchekhetticheh Cheberitsog: Malchiel neh wadchekhetticheh Malchielitsog,
26.46 Kah ꝏ̄wesuonk wuttaunoh Aser, Serah.
26.47 Yeush wutteateashiyeuonganꝏ̄oash wunnaumonuh Aser, neg nah agkemutcheg napanna tahshinchage kah nishwe muttannonganogkussuog, kah yaue pasukꝏ̄ꝏ̄og.
26.48 Wunnaumonuh Naphtali neaunag wutteateashiyeuonganꝏ̄oash: Jahzeel neh wadchekhetticheh Jahzeelitsog: Guni neh wadchekhetticheh Gunitsog.
26.49 Jazer neh wadchekhetticheh Jezritsog Shillem neh wadchekhetticheh Shillemitsog,
26.50 Yeush wutteateashiyeuonganꝏ̄oash Nahpthali, neaunag wutteateashiyeuongannꝏ̄oash, kah neg noh agkemutcheg, yauunchage kah napanna tahshe muttannonganogkussuog kah yaue pasukꝏ̄ꝏ̄og.
26.51 Yeug adt ogkemutcheg wunnaumonat Israel nequtta tahshe pasukꝏ̄e muttannonganagkussuog kah nequt muttannonk kah nesausuk tahshe pasukꝏ̄ꝏ̄og kah shwinchag.
26.52 Kah Jehovah kenꝏ̄nau Mosesoh, nꝏ̄wau,
26.53 Yeug en ohke pish chadchabenumun wutch(e) ahtóonk, neane ogketamuk wesuongash,
26.54 Neg monacheg pish kummꝏ̄che aninnumauóog ohtóonk, kah neg ogguhsikeg, pish kutogguhse aninnumauóog ahtïonk, neane yeug agkemutcheg ahtóonk pish aninnumauau nishnoh wosketomp.
26.55 Qut oh(c)h ohke pish chachábenumun nashpe tanohtóadtuonk: neaaunag ꝏ̄wesuongꝏ̄oash wutchippanꝏ̄mꝏ̄oh wutꝏ̄shimóog, nag pish wutohtauuneau.
26.56 Neaunag tanohtóadtuonk, ohtóonk pish chadchaubenumun, ut nashauwe monachek kah ogguhsikeg.
26.57 Kah yeug nag agkemutcheg nashpe Levitsog, neaunag wutteateashiyeuonganꝏ̄oash, Gershom neh wadchekhetticheh Gershomitsoh Kohath neh wadchehetticheh Kohahitsog, Merari neh wadchekhetticheh. Meraritsog.
26.58 Yeush wutteateashiyeuonganꝏ̄oash Levitsoh, wutteateashiyeuonganꝏ̄ Lihnitsog, wutteateashiyeuonganꝏ̄ Hebronìtsog, wutteateashiyeuonganꝏ̄ Mahlitsog, wutteateashiyeuonganꝏ̄ Mushitsog, wutteateashiyeuonganꝏ̄ Korachitsog kah Kahath wunnaumonieu Amram.
26.59 Kah ꝏ̄wesuonk Amram ummittamwussoh Jachebed wuttaunoh Levi, noh wadchekhetteup Levi ut Egypt, kah noh neeketeauau Amramoh, kah Aaronoh kah Mosesoh kah Miriamoh neg weetompassꝏ̄oh
26.60 Kah Aaronut wutchetu Nadab kah Abihu Eleazar kah Ithamar.
26.61 Kah Nadab kah Abihu nuppꝏ̄og, neg sephaushettit penowe nꝏ̄tau ut anaquabit Jehovah.
26.62 Kah yeug nah wetogkomutcheg neesneechage kah nishwe muttanunganog kussuog wame nompaassog, wutch wunnukqut nepáuz apinneat, kah paamu, newutche matta nag weetogkemóog wunnaumonát Israel newutche wanne ahtóonk aninnumauóog, ut kenugke wunnaumonat Israel.
26.63 Yeug nag ogkemutcheg nashpe Moses kah Eleazer sephausuaen, neg ogkemutcheg wunnaumonát Israel, ut Moabe mukóshquttaut, kishke Jotdan; kishke Jericho.
26.64 Kah kenugke yeug, wanne mo pasuk wosketomp yeug agke(m)omukuppanneg nashpe Moses kah Aaron sephausuen, neg agkemahetteupoh wunnaumonuh Israel ut touohkomukqut Sinai
26.65 Newutche Jehovah wuttinópoh, nuppꝏ̄e pish nuppꝏ̄og ut touohkomukqut, kah matta pasuk wosketomp ꝏ̄che pomantamꝏ̄un webe Kaleb wunnaumonuh Jephunneh, kah Joshua wunnaumonuh Nun,
27.1 NEit peyáog wuttaunoh Zelophehad wunnaumonuh Hepher, wunnaumonuh Gilead, wunnaumonuh Machir, wunnaumonuh Manasses, wutch wutteateashiyeuonganit Manasses, wunnaumonuh Joseph, & yeush ꝏ̄wesuonganꝏ̄oash wuttaunoh, Mahlah, Noah kah Hoglah, kah Milchah kah Tirzah.
27.2 Kah nag neepóog anaquabit Moses kah Ele(a)zur sephausuen, kah anaquabhettit Sontimóog, kah wame mukkinneonk, ut mukkinneae kommukque squantamut, nꝏ̄waog.
27.3 Nꝏ̄shun nuppꝏ̄ ut touohkomukqut, kah matta nah weetshóunuh en ummukkinneonganit neg ayeuhkonittue moehtauoncheg Johovah, ut ummukkinneanganit Korah: qut ut ummatcheseonganit nuppꝏ̄, kah wanne wunnaumonaeu.
27.4 Tohwutch woh ꝏ̄wesuonk Nꝏ̄shun mahtsheau, wutch kenugke wutteateashiyeuonganꝏ̄, newutche matta wunnaumonieu? aninnumaiinnean ahtoonk ut kenugke weemat ut nꝏ̄shun.
27.5 Kah Moses pasꝏ̄au wuttinniyeuonganꝏ̄ ut anaquabit Jehovah.
27.6 Kah Jehovah kenꝏ̄nau Mosesoh nꝏ̄wau.
27.7 Wuttaunoh Zelophehad wunnomwaog, magꝏ̄an pish nag kittinnumauóog ahtoonk ut kenugke weemattꝏ̄óut ꝏ̄shꝏ̄oh: kah pish paumushahto wutahtóonganꝏ̄ wutꝏ̄shinneunk na en.
27.8 Kah pish kukkinnꝏ̄n wunnaumonuh Israel, pish kussim, wosketomp nupuk, kah wanne wunnaumononieg, neit pish kupaumusháhto wutohtóonk en wuttonit.
27.9 Kah matta wuttauneg, neit pish kummag wutahtóonk en wematut.
27.10 Kah matta ꝏ̄weemateg, neit pish kummag wutahtóonk en ꝏ̄shoh weematoh.
27.11 Kah ꝏ̄shoh matta ꝏ̄weemattinneg, neit pish kummag wutahtóonk, en wuttinnonkumóut neh asukongqutcheh ut wutteashiyeonganit, kah noh pish wutahtauun kah ne pish wutch wunnaumonuh Israel wussittumóe kuhkꝏ̄wáonk, nean annꝏ̄nont Jehovah Mosesoh.
27.12 Kah Jehovah unnau Mosesoh, kukkúhquish yeu en wadchuut Abarìm, kah naish ohke ne anumauog wunnaumonuh Israel
27.13 Kah mahche nauman, kah ken wonk pìsh kummaiyáim, en kummissinninnúmut, neâne Aaron kemat maiáyip,
27.14 Newutche kutcheketamumwꝏ̄ nuttinnꝏ̄waonk (ut touohkomukqut Zin, mukkinneonk penuánutit) en waneetupanatamwaheóg ut nippeit, ut anaquabhettit, ne Meribahe nippe, ut Kadesh, ut touohkomukqut Zin.
27.15 Kah Moses kenꝏ̄nau Jehovah nꝏ̄wau.
27.16 Jehovah ummanittꝏ̄moh wunnashánittꝏ̄onganash wame weyaus, pononch wosketompuh nananumunat mukkinneonk.
27.17 Noh woh sohhog ut anaquabhettit, kah woh petutteau ut anaquabenit: kah noh woh neh sohwhe sagkompagunoncheh, kah noh woh pethuunont, onk woh mat ummukkinnumoh Jehovah ogqueneunkqusseo(h) shepsut wannch wananauwushepsaweneumégig.
27.18 Kah Jehovah unnau Mosesoh, nemun Joshua wunnaumonuh Nun, wosketomp noh app(e)htunkqut nashauanittꝏ̄h. kah ponumau kenutcheg.
27.19 Kah neepauweh ut anaquabit Eleazar sephausuen, kah anaquabit wame mukkinneonk, kah meechumuhkos ut nag anaquabhettit.
27.20 Kah pish kuthogquon kukquehtianumitteaonk, onk woh wame ummukkeneonganꝏ̄ wunnaumonuh Israel nꝏ̄tamwog.
27.21 Kah noh pish n(e)epau anaquabit Eleaz(e)r sephausuen, kah noh pish wunnatꝏ̄tomwehteaunshuh nashpe wussittumôe Urim, anaquabit Jebovah: ut ukkuttꝏ̄wonganit pish sohhamwog, kah ut ukkuttꝏ̄wonganit pish petutteaog, kah wame wunnaumonuh Istael weechog kah wame mukkinnéonk.
27.22 Kah Moses wutussen neanannꝏ̄nont Jehovah, kah nemunau Joshuahoh, kah wunneepauweheuh anaquabit Eleazer sephausuen kah anaquabit wame mukkinneonk.
27.23 Kah upponumau wunnutchegash. kah meechumuhkonuh, ne anꝏ̄wop Jehovah, nashpe wunnutchegani(t) Moses.
28.1 KAh Jehovah kenꝏ̄nau Mosesoh nꝏ̄wau.
28.2 Kenꝏ̄s wunnaumonuh Israel kah us, nuttinnussephamonteaonk, nuppetukqunnunk wutch nutchikohteae sephamonteaongash, wutche nꝏ̄weetemungquottꝏ̄m, pish kehkinneafimwꝏ̄ kussephamaiinneaóut ut kuhquetumóe uttꝏ̄cheyeuꝏ̄ut.
28.3 Kah nag pish kuttinóog, yeu chikohtae magꝏ̄onk ne pish sephamauog Jehovah, neesuog ne kodtumꝏ̄k lambsog pannuppeyeuutcheg, asekesukokish wutche nagwutteae sephausuonk.
28.4 Pasuk lamb pish kukquaqoshwun nompoáe, kah onkatuk lambe pish kukquaquoshwun, ut nashauwe neeswe wunnonkꝏ̄ꝏ̄ut.
28.5 Kah piukque chippag Ephath pasquag nꝏ̄khik, wutche meetsue sephausuonk, kenugkenausu yaue chippag hin sukquethausue pumme.
28.6 Nag wutteae chihohtae sephausuonk ayimun ut wadchuut Sinai, wutche weetemungquok, nꝏ̄tae magꝏ̄onk en Jehovahut.
28.7 Kah wuttattamóe sephausuonk ne wadchiik, | yaue chippag Hin wutch pasuk lamb, ut wunnetupanatamwe ayeuonganit, pish kussokenumwohtoh wuttattamoe sephausuonk manuhkag wine en Jehovah ut.
28.8 Kah onkatuk lambe pish kukquaquoshwun ut nashaue neeswe wunnongkꝏ̄ꝏ̄k, neane mohtompanáe meetsue sephausuonk, kah neane wuttattamóe sephausuonk pish kutayim, nꝏ̄tae magꝏ̄onk weetemungquok en Jehovahut.
28.9 Sabbath dayeu, neesuog nomposhumwe nekodtumꝏ̄k lambsog pannuppeyeuutcheg, kah neesit piukque chìppag pasquag nꝏ̄khik, wutche meetsue sephausuonk, kenugkenausu pummeit, kah wuttattamôe sephausuonk.
28.10 Ne Sabbathâe chikohtae sephausuonk nish noh Sabbath, chabok nagwutteae chikohtae sephausuonk, kah wuttattamóe sephamauaonk.
28.11 Kah waj kutchisfinnéhettit kenepauzsómꝏ̄óog, pish kummagumwꝏ̄ chikohtae sephamauaonk Jehovah: neesuog oxinog wuskoshimwussog wutch herdut, kah pasuk ram, nesausuk tahsuog nékodtumꝏ̄k lambsog pannuppeyeuutcheg.
28.12 Kah nashwut piogque chippag pasquag nꝏ̄khik, wutche metsue sephausuonk, kenugkenausu pumme, wutch pasuk ox, kah neesit piukque chippag pasquag nꝏ̄khik wutche meetsue magꝏ̄onk kenugkenausu pummee, wutche pasuk ram.
28.13 Kah chadchabe piogque chippag pasquag nꝏ̄khik, wutche meetsue sephausuonk kenugkenausu pummeit, wutche pasuk lamb. wutche chikohtae magꝏ̄onk, weetemungquok, nꝏ̄tae sep(h)ausuonk en Jehovahut.
28.14 Kah ꝏ̄tattamꝏ̄e magꝏ̄onganꝏ̄oash, paushe hin wine wutche pasuk ox, kah nashwe chippág hin wutche pasuk ram, kah yaue chippag hin wutche lamb: yeu nepauzsae chikohtae magꝏ̄onk, ut nish noh nepauz, pannuppe kodtumwae nepauzsuog
28.15 Kah pasuk nompóshimwe goats wutche matcheseongane sephausuonk en Jehovahut, pish quaquoshwunumun chaubok nagwutteae chikohtae sephausuonk, kah wuttattamwe sephausuonk.
28.16 Kah ut negonne nepauzsaut, ut nabo weyóqunnahhamunat nepauz, pish paumukóadtuonk en Jehovahut.
28.17 Kah ut napuh napanna wutteashikqunhamunat yeuoh nepauz, pish mishadtuppꝏ̄onk nesausuk tah[]hikquinne, matta seanu(n)ꝏ̄g petukqunneg pish mèechin.
28.18 Negonne kesukok pish wunneetupanatamwe miyayéonk, matta pish toh kutussumwꝏ̄.
28.19 Qut pish ku(mm)águ(m)wꝏ̄ ch°kohtae magꝏ̄onk, chikohtae magꝏ̄onk en Jehovahut, neesuog oxinog, wu[]ko[]himwog wutch | herdut, kah pasuk ram, kah nésausuk tahsuog ne kodtumꝏ̄k lambsog pannuppeyeuutcheg, neg pish wutch kuhhogkaôut.
28.20 Kah meetsue wussephausuonganꝏ̄, pasquag nꝏ̄khik kenugkenausu pummeit, nashwé piogque chippag pish kukquaquoshwunumumwꝏ̄, wutche pasuk ox, kah neesit piogque chippag wutche ram
28.21 Chadchabe papiogque chippagish pish kukquaquoshwehtam wutch nishnoh pasuk lambe, pannuppe nesausuk tahsuog lambsog.
28.22 Kah pasuk nompóshimwe goat wutche matcheseongane sephausuonk, ayimunat wunnáuwadtuonk wutche kenaau.
28.23 Chaubohkish mohtompanáe chikohtâe sephausuongash, ne wutch nagwutteae chikohtae sephausuonk, yeush pish kukquaquoshwunnumunaoash.
28.24 Yeu neane kukquaquoshwehtamumwꝏ̄ nish noh kesukod, nesausuk tahshikquinne, petukqunnungane nꝏ̄tae sephausuonk, weetemunquok en Jehovahut pish quaquoshwunumun, chabuk nagwutteae sephamauáonk. & ꝏ̄tattamóe sephamaonk
28.25 Kah nesausuk tahshikquinogkok, pish kutayimumwꝏ̄ wunnetupanatmwe miyayéonk, matta pish toh kutussúmwꝏ̄.
28.26 Kah kákeneúmune kesukodtut, sephauseog wuske meetsue sephausuonk en Jehovahut nahohtóeu kꝏ̄weeksumꝏ̄ash, pish kutayimwꝏ̄ wunneetupanatamwe miyaéonk, matta pish toh kutussúmwꝏ̄.
28.27 Kah pish kummagumwꝏ̄ chikohtáe magꝏ̄onk wutche weetemungquok en J[e]hovahut neesuog oxenog wuskoshimwussog wutch herdut, pasuk ram, nesausuk tahsuog nomposhimwe ne kodtumꝏ̄k lambsog
28.28 Kah ummeetsue sephausuonganꝏ̄ pasquag nꝏ̄khik kenugkenausu pummee, nashwe piukque chippag wutch pasuk ox, neese piogque chippag wutche pasuk ram.
28.29 Chadchaube pìogque chippagish wutche [p]asuk lamb, pannuppe nesausuk tahsuog lambsog.
28.30 Pasuk nomposhimwe goat wutch goatsut, ayimunát wunnauwadtuonk wutche kenaau.
28.31 Neg pish kukquaquashwunóog, chaubok nagwutteáe sephausuonk, kah meetsue wussephamauáonk, pannuppyeuꝏ̄og pish en kuhhogkaóog, kah wuttattamóe sephausuonkash.
29.1 KAH ut nesausu(k) adtahsꝏ̄ut nepauz negonne kesukok ne nepauz, pish kꝏ̄(n)eetupanatamwe miaeé(m)ꝏ̄, matta pish kut(u)seumwꝏ̄ wut(c)hiyeue an(a)kaus(uon)k, ne pi[]h monopuhpequáe kesukod wutche kenaau.
29.2 Kah pish kukquaquoshwunnúmumwꝏ̄ chikohtáe sephausuonk, weetemungquok wutch Jehovah, pasuk oxenémes, wushko[]hi(m)[] wutch herdut, pasuk ram, nes(a)usuk tah[]huog nomposhimwe ne kodtumꝏ̄k pannuppeyeuutcheg lambsog.
29.3 Kah ne wadchiik meetsue sephausuonk, pashquag nꝏ̄khik kenugkenausik pummeit, nishwudt piukque chippag wutch pasuk ox, neese piogque chippag wutche ram
29.4 Kah pasuk piogque chippag wutch (p)asuk lamb, papashpe nesausuk tahshe l(a)mbsog.
29.5 Kah pasuk nom(p)oshimwe goat, wut[]h goatsut wutche matcheseongane seph[]us(u)onk, ayimunat wunnauwadtuonk wutche kenaau.
29.6 Châbok nepauzáe chikohtae sephausuonk, kah noh wadchiik meetsue sephausuonk, kah nagwutteae chikohtae magꝏ̄onk, kah ne woh wadchiikish metsue sephausuonk kah wuttattamóe sephausuongash, neaunág, weetemungquok, nꝏ̄tae sephamauaonk Jehovah.
29.7 Knh piukukquinhog yeuoh nesausuk adtahsuut nepâuz, pish kꝏ̄netupanatamwe miayemꝏ̄, kah pish kutûhquanumweheomwꝏ̄ kukketeahogkonꝏ̄ôog, matta pish toh kutussúmwꝏ̄.
29.8 Kah pish kummagumwꝏ̄ chikohtae sephausuonk en Jehovahut wutch weetemungquok, pasuk ox wushkoshim wutch herdut, pasuk ram, nesausuk tahsuog nekodtumꝏ̄k nomposhimwe lambsog, nag pish pannuppeyeuꝏ̄og wutche kenaau.
29.9 Kah ne noh wadchiik meetsue magꝏ̄onk, pish pashquag kenugenausik pumme, nashwe piogque chippag wutch pasuk ox, kah neese piogque chippag wutche psauk ram.
29.10 Chadchabe pìukque chippag wutche pasuk lamb, papashpe nesausuk tahsuog lambsog,
29.11 Pasuk nomposhimwe goat wutch kenugke goatsut, wutche matcheseongane magꝏ̄onk, chabokish wunnauwadhuwáe matcheseáe sepháusuongash, kah nagwutteae chikohtae sephausuongash, kah nish noh wadchiikish meetsue sephausuongash, kah wuttattámôe sephausuongash.
29.12 Kah nabo napanna tahshikquinuhhog, nesausuk adtahsꝏ̄it nepauz, pish kꝏ̄neetupanatamwe mowemꝏ̄ matta pish wutchayeue anakausuonk kutusseumwꝏ̄, kah pish mishadtupóe kummishadtupumwꝏ̄ en Jehovahut nesausuk tahshikquinnu.
29.13 Kah pish kummagumwꝏ̄ chikohtáe magꝏ̄onk, nꝏ̄táe sephausuonk weetemungquok en Jehovahut, nabo nishuog oxenog, wushkoshimwog ut herdut, neesuog ramsog, nabo yauog ne kodtumꝏ̄k lambsog, neg pish pannuppeyeuꝏ̄og.
29.14 Kah ni[]h noh wadchiikish meetsue | se(p)hausuongash pi[]h pashquag nꝏ̄khik kônugkenausik pumme, nishwe piogque chippag wutch pasuk ox, papashpe nabo nashꝏ̄itcheg oxenog; neese piogque chippag wutch pasuk ram, naneeswe ramsog.
29.15 Kah chad[]h(a)be piogque chippagish wutch pasuk lamb, papashpe nabo yauꝏ̄utcheg lambsog.
29.16 Kah pasuk nompishimwe goat wutch kenugke goatsut, wutch matcheseáe sephausuonk, chaubok nagwutteáe chikohtáe sephausuonk, ne noh wadchiik meetsue sephausuonk kah wuttattamóe sephausuonk.
29.17 K(a)h ut nahohtóe kesukodtut, nabo neesuog oxenog, wuskkoshimwog wutch herdut, neesuog ramsog, nabo yauog nekodtumꝏ̄k nompo[]himwe lambsog, pannuppeycuutcheg.
29.18 Kah nish noh wadchiikish meetsue sephausuongash kah wuttattamóe sephausuongash, wutche oxenog, kah wutche ramsog kah wutche lambsog, ne adtahséhettit, neanusséhettit.
29.19 Kah pasuk nomposhimwe goats wutch kenugke goatsog, wutch match[]seae sephausuonk, ch[]bok nagwutteáe sephausuonk, kah nish noh wadchiikish meetsue magꝏ̄ongash, kah wuttattamôe sephausuongash,
29.20 Kah nishikquinogkodtut, nabo nequttuꝏ̄og oxenog, neesuog ramsog, nabo yauꝏ̄og ne kodtumꝏ̄k lambsog, pannuppeyeuutcheg.
29.21 Kah nish noh wadchiikish meetsue magꝏ̄ongash kah wuttattamóe mgaꝏ̄ongash, wutche oxenog, wutche ramsog, kah wutche lambsog, ne adtahsꝏ̄hettit, ne anussehettit.
29.22 Kah pasuk nomposhimwe goat wutch matcheseáe sephausuonk, châbok nagwutteae chikohtae sephausuonk, nah ne noh wadchiik meetsue magꝏ̄onk kah wuttattamôe magꝏ̄onk.
29.23 Kah ut yauquinogkodtut, piogqussuog oxenog neesuog ramsog, nabo yauꝏ̄og ne kodtumꝏ̄k nomposhimwe lambsog, pannuppeyeuutcheg.
29.24 Nish noh wadchiikish meetsue sephausuongash kah wuttattamóe sephausuongash, wutch[] oxenog, wutche ramsog, kah wutche lambsog ne adtahsehettit neanussehettit.
29.25 Kah pásuk nomposhimwe goat wutch matcheseáe sephausuonk, chabok nagwutteae chikohtae sephausuonk, ne noh wadchiåk meetsue sephausuonk kah wuttattamóe sephausuonk.
29.26 Kah ut napanna tahshikquinogkodtut, pasukꝏ̄gun tahsuog oxenog, neesuog ramsog, kah nabo yauꝏ̄og ne kodtumꝏ̄k lambsog, pannuppeyuutcheg.
29.27 Kah nìsh noh wadchiikish meetsue sephausuongash, kah wuttattamóe sephausuongash, | wutche oxenog, kah wutche ramsog, kah wutche lambsog, ne adtahsehettit, ne anussehettit.
29.28 Kah pasuk nomposhimwe goat wutch matcheseáe sephausuonk, chabok nagwutteae chikohtae sephausuonk kah ne noh wadchiik meetsue sephausuonk wuttattamóe magꝏ̄onk.
29.29 Kah ut nequtta tahshikquinogkodtut, shwosuk tahsuog oxenog, neesuog ramsog nabo yauꝏ̄og ne kodtumꝏ̄k nomposhimwe lambsog, pannuppeyeuutcheg,
29.30 Kah nish noh wadchiikish meetsue sephausuongash, kah wuttattamôe sephausuongash wutche oxenog, wutche ramsog, kah wutche lambsog, ne adtahsehettit ne anus(se)hettit
29.31 Kah pasuk nomposhimwe goat wutche matcheseae sephausuonk chabok nagwutteae chiko(h)tae sephausuonk, ne noh wadchiik meetsue sephausuonk, kah wuttattamóe sephausuonk.
29.32 Kah ut nesausuk tahshikquinogok nesausuk tahsuog oxenog, nesuog rams[]g, nabo yauꝏ̄og ne kodtumꝏ̄k nomposhimwe lambsog, pannuppeyeuutcheg.
29.33 Kah nish noh wadchiikish metsue sephausuongash kah wuttattamóe sephausuongash, wutche oxen(o)g, wutche ramsog, kah wutche lambsog, neadtahsehettit, neanussehettit.
29.34 Kah pasuk nomposhimwe goat wutch matcheseae sephausuonk, ch(a)b[]k nagwutteae chikohtae sephausuonk, kah ne noh wadchiik meetsue sephausuonk, kah wuttattamôe sephausuonk
29.35 Ut nishwosuk tahshikquinogkodtut pish kꝏ̄neetupanatamwe mꝏ̄emꝏ̄, matta pish kutusseumwꝏ̄ wutchiyeueu anakausuonk.
29.36 Kah pish kummagumwꝏ̄ chikohtae magꝏ̄onk, nꝏ̄tae sephausuonk weetemungquok en Jehovahut, pasuk ox. pasuk ram, nesausuk tahsuog ne kodtumꝏ̄k nomposhimwe lambsog, pannuppeyeuutcheg.
29.37 Nish noh wadchiikish meetsue sephausuongash, kah wuttattamóe sephausuongash: wutche oxenog, wutche ramsog, kah wutche lambsog ne adtahsehettit, ne anussehettit.
29.38 Kah pasuk nomposhimwe goat wutch matcheseae sephausuonk chaubok nagwutteae chikohtáe sephausuonk, kah ne wadchiik meetsue sephausuonk, kah wuttattamóe sephausuonk.
29.39 Yeush pish kittinheonaoash Jehovah, ut kꝏ̄neetupanatamwe mishádtuppꝏ̄onganꝏ̄óut, chabokish kukquoshauaonganꝏ̄oash kah kuttenantamwe sephausuongash wutch kutchikohtae sephausuongash, kah wutch kummeetsue sephausuonganꝏ̄oash & wutch kꝏ̄tattamóe sephausuonganꝏ̄ash kah wutch kꝏ̄nohteáe sephausuongánꝏ̄oásh.
29.40 Kah Moses kcnꝏ̄nau wunnaumonuh Israel, neaunag wame Jchovah ananꝏ̄nomp Mosesoh,
30.1 KAh Moses kenꝏ̄nau wabuhkꝏ̄unutcheh ut chippanꝏ̄onganit, papaume wunnaumonuh Israel, nꝏ̄wau, Yeu Jehovah anannꝏ̄teamit.
30.2 Wosketomp quoshauwae quoshomont Jehovah, asuh chadchekeyeuwae chadchekeyeuadt, keneepinont ukketeahogkounuh: matta pish pohquenumꝏ̄ ukkuttꝏ̄onk, pish usseu neane wame sohwhemꝏ̄uk wutch wuttꝏ̄nut,
30.3 Kah mittamwossis quoshauwae quoshomont Jehovah, kah keneepinont wuhhogkuh nashpe keneepsuonk, ut weekit ꝏ̄shoh, ut wunnunksquainneat.
30.4 Kah ꝏ̄shoh nꝏ̄tamunit ukquoshauwaonk kah ukkeneepsuonk, ne nashpe keneepenont ukketeahogkôunoh, kah ꝏ̄shoh mat kenꝏ̄nukꝏ̄k: neit wame ukquoshómuwaongash pish menuhkohtaash, kah nishnoh kenepsuonk uttoh adt keneepinont ukketeahogkôunoh, pish menuhkohtaash.
30.5 Qút ꝏ̄shoh mat tapeneamuneg ne kesukok nꝏ̄tog, matta pasuk ukquoshauaongash, asuh ukkeneepissuongash, nish nashpe keneepinoncheh ukketeahogkôunoh, pish memenuhkohtanꝏ̄ash: kah Jehovah pish ummonaneteae ahquontamauau, newutche ꝏ̄shoh matta wuttapeneamunkꝏ̄un.
30.6 Kah ꝏ̄wessukiis, kah quoshoadt asuh ketꝏ̄kontog nashpe wussissetꝏ̄nash, uttoh adt keneepenomp ukketeahgkôunoh.
30.7 Kah wessukeh nꝏ̄tunkqut, kah mat kenꝏ̄nunk ne kesukok nꝏ̄tog, neit ukquoshauaongash pish menuhkohtaash, kah ukkeneepsuongash nish nashpe kenepinoncheh ukketeahogkôunoh pish menuhkohtaash.
30.8 Qut wessukeh ne kesukok nꝏ̄tunkqut, mattá tapeneamauunk, neit pish monteagqunnehteaou ukquoshauaonk ne appehtunkqut, kah wussissittꝏ̄ne ukkuttꝏ̄wongash nish nashpe kenepinoncheh ukketeahogkôunuh, kah Jehovah pish ummonaneteae ahquontamauoh.
30.9 Qut nishnoh ukquoshauwoank sekousq, kah noh pagkenit, uttoh adt keneepenont ukketeahogkôuneh, pish ummenuhkappehtunkqun.
30.10 Kah quosháuadt ut wessukeh wekit, kah keneepenont ukketeahogkôunoh nashpe chadchekeyeuwaonk.
30.11 Kah wessukeh nꝏ̄tunkqut, kah mat kenꝏ̄nukꝏ̄k, kah matta mat tapeneamâuunk: neit wame ukquoshauwaongash pish menuhkohtaash, kah nishnoh keneepissuonk ne nashpe keneepinon(t) ukketeahogkôunoh, pish menuhkohtaau.
30.12 Qut wessukeh papáne monteagqunnehte[]uunneg, ne kesukok nꝏ̄tog, uttoh áne sohhamꝏ̄mꝏ̄uk wutch wussissitꝏ̄nit, papaume ukquoshauaongash, asuh papaume ukketeahogkôune keneepsuonk, matta pish menuhkohtanꝏ̄, wessukeh monteagwunnehteoꝏ̄g, kah Jehovah pish ummonaneteae ahquontamauoh.
30.13 Nishnoh quoshaumuwaonk kah nishnoh keneepsue chadcheyeuwaonk onkapunnanónat ukketeahogkôunoh, wessukeh woh ummenuhkehteauunin, kah wessukeh woh wutwutteagwunnehteoꝏ̄un.
30.14 Qut wessukeh mꝏ̄hche matta kenꝏ̄nukꝏ̄gk asekesukokish: neit menuhketeau wame ukquoshaumuwaongash, kah wame ukkenepsuongash nish apehtunkqutchish, nish ummenuhkehteauunash, newutche matta ukkenꝏ̄nuh ne kesukok nꝏ̄tauont.
30.15 Qut noh pannuppe monteagwunnehteoꝏ̄g, mahche nish nꝏ̄tog: neit noh pish tahshinum ummatcheseonk.
30.16 Yeush kuhkꝏ̄waongash, nish Jehovah anannꝏ̄noncheh Mosesoh, nashaue wosketomp kah ummittamwussoh, nashaue wutꝏ̄shimau, kah wuttaunoh nunksquainit, ut ꝏ̄shoh weekit.
31.1 KAh Jehovah kenꝏ̄nau Mosesoh, nꝏ̄wau,
31.2 Anꝏ̄tau Midianitsog wutanꝏ̄taongnꝏ̄ wunnaumonuh Israel, ne mahche nnag neit pish kummukkinnem en kummissinninnutu,
31.3 Kah Moses kenꝏ̄nau missinninnuh nꝏ̄wau, Kenauwamunꝏ̄k nawhutch wosketompaog wutch kenugke kenaau, en ayeuwuttinneat, kah ayeuwuhkontamwehettich Midian, kah ussek wutannꝏ̄tauonk Jehovah ut Midian.
31.4 Nequt muttannunk, nequt muttannunk wutch wame wutchippanꝏ̄onganꝏ̄wóut Israel, pish kummoncheahéoog en ayeuwuttinneat.
31.5 Nene wuttinne moeneau wutch ummuttannonganogkussunneaôut Israel, nequt muttannong wutch pasuk chippanꝏ̄ong, nabo neese muttannunganogkussuog kenauwameog wutche ayeuwuttuonk
31.6 Kah Moses nah ummoncheaheuh nequt muttannunk wutch pasuk chippanꝏ̄onk, en ayeuwuttinneat: nag kah Phineas wunnaumonuh Eleazar sephausuaen, en ayeuwuttinneat, kah wunneetupanatamwe auwohteaongash, kah quoshweongane monopuhpequonash wunnutcheganit.
31.7 Kah ayeuwuttamwog Midian, nean[u]nnꝏ̄nont Jehovah Mosesoh, kah nushaog nish noh nompaussoh.
31.8 Kah nushaog Midiane ketahfꝏ̄tamwoh, chahefitcheg onkatogig neg noshomugeg, Evi, kah Rekem, kah Zur, kah Hur, kah Reba, napanna tahsuog Midiane tahsꝏ̄tamwog, kah Balaam wonk wunnaumonuh Beor wunnushôuh nashpe togkodteg.
31.9 Kah wunnaumonuh Israel missinohteaog Midiane mittamwussissoh kah peissesumôuh, kah nemunnumwog sequttahhamwe neetasu, kah wame uffloksumꝏ̄óoh, kah wame máumachiyeuwóash.
31.10 Kah chikohsumwog wame keitꝏ̄tanash ut ne wadohkehettit, kah wonkonꝏ̄sunash nashpe nꝏ̄tau.
31.11 Kah neemunnumwog wáme sequttahhamꝏ̄ongash, kah wame wosketompae kah neetasue sequttahhamꝏ̄onk.
31.12 Kah pasꝏ̄áog missinoh, kah sequttahhamꝏ̄onk, kah tohqunnumꝏ̄onk en Mosesut, kah en Eleazarut sephausuen, kah en ummukkinneaonganꝏ̄óut wunnaumonuh Israel, en tuppuksinnꝏ̄onganit, en Moabe mukoshquttaut, nish kishke Jordan kishke Jericho.
31.13 Kah Moscs kah Eleaz(a)r sephausuaen, kah wame mukkinneonganit sontimóog, sohhamwog wunnogskauónaout ut poquodchit tuppuksinnꝏ̄wonganit.
31.14 Kah Moses musquanumau ayeuhteáe aninnohsuéneuh, muttannongane mummugquompuh, & nequt pasukꝏ̄e mummugquompuh, neg wagig ayeuwuttinneat.
31.15 Kah Moses nah wuttinuh, kukketeahomwꝏ̄ wame mittamwussissog?
31.16 Kusseh, yeug matcheseâh(e)áog wunnaumonuh Israel, nashpe ukkenꝏ̄sꝏ̄waonk Balaam, ayeuhkonittue Jehovah, ut wuttinniyeuoganit Peor, kah na mo wesau[]haonk kenugke ummukkinneonganit Jehovah.
31.17 Newutche yeuyeu nushok nish noh nompaas, kenugke peissesit, kah nushok nish noh mittumwossis noh wahheont wosketompuh, neesissinunat wosketomp.
31.18 Qut wame mukkiésog kenugke muttamwossisut, neg matta wahteauꝏ̄gig neesinnꝏ̄onk wosketomp, neg pomantamwahheuk.
31.19 Kah kenaau tuppuksinꝏ̄k poquadchit tuppuksinnꝏ̄onganit, nesausuk tahshikquinne, howan nashont keteahogkóunoh, kah howan masunont nashomukeh, pahkheuk kuhhogkaóog, kah kummissinnomꝏ̄ôog, nishikquinne, kah nesausuk tahshikquinne.
31.20 Kah pahketeaꝏ̄k nish noh hogkꝏ̄onk, kah nish noh hohkꝏ̄nie auwohteaonk, kah nish noh goatse weshagkane anakausuonk, kah nish noh mehtugque auwohteaonk.
31.21 Kah Eleazar sephausuen unnau kenauwameéneuh, neh ayonitcheh ayeuwuttinneat, yeu naumatue kuhkꝏ̄waonk, ne anannꝏ̄nont Jehovah Mosesoh.
31.22 Webe gold, kah silver, wompuhshog, | mꝏ̄ôhshog, mohmuttahtag, kah lead.
31.23 Nish noh teag pannupwushómꝏ̄ug nꝏ̄t(a)ut, pish kuppannupwusháhtineau nꝏ̄taut, kah pish pohki, qut pish pahketeausu nashpe chuppannumóe nippe, kah nish noh teag matta pannupwus(ho)munꝏ̄g nꝏ̄taut, pish kuppanupwus(h)átine(a)u nippeit.
31.24 Kah pish k(u)gku(t)s(h)ittemwꝏ̄ kuthogkꝏ̄unꝏ̄oash ut neesausuk tahshikquinogkodtut, kah pish kuppahkesi(m)wꝏ̄, kah ne mahche nnag pish kuppetutteamwꝏ̄ tuppuksinnꝏ̄onganit.
31.25 Kah Jehovah kenꝏ̄nau Mosesoh, nꝏ̄wau,
31.26 Ogkemꝏ̄k tohqunogig neg masu(n)omukuppanneg, missinninnu(o)g, kah puppinashimwog, ken kah Eleazar sephausuaen, kah kehch(e)u wutꝏ̄shinneunk ut mukkinneonganit.
31.27 Kah neese chippinnꝏ̄k neg tohqunomugeg, nashaue nag ayeuwuhteacheg, neg sohhogig ayeuuhkonat, kah nashaue wame mukkinneonk.
31.28 Kah chippinnumꝏ̄k ompeteaonk en Jehovah ut, wutch ayeuuhteaenuut, neg sohhogig ayeuuhkonat; pasuk keteahogkou wutch napanna tahshe pasukꝏ̄ꝏ̄og, wutch missinninnuog, kah wutch kꝏ̄washinog kah wutch assesog, kah wutch sheepsog
31.29 Nemunnumok wutch w[]tchippiyeumꝏ̄out, kah aninnumau Eleazar sephausuaen wutche tahshinnumꝏ̄e magꝏ̄onk en Jehovah ut.
31.30 Kah wutch wutchippiyeumꝏ̄out Israel wunnaumonat, pish kenemun [r]equt chippissuog wutch napanna tahchinchagkodtut, wutch missinninnuog, wutch kꝏ̄washinog, wutch assesog, kah wutch floksut, wame nish noh wuttinussinneau puppinashimwog, kah neh aninnumau Levitsog, neg nanawehteungig tabernakle ummeechumehkausuwaonk Jehovah.
31.31 Kah Moses kah Eleazar sephausuaen wutusseneau nean annꝏ̄nont Jehoveh Mosesoh.
31.32 Kah sequetahamꝏ̄ongash, nish asqshúnkish tohqunnumukish, nish ayeuteaenuog tohqunnumohettiche, mo nequtta tahshe pasukꝏ̄e muttannunkanogkussuog & nesausuk tahshinchage muttannunganog kussuog, kah napanna tahshe muttannunganog kussuog sheepsog.
31.33 Kah nesausuk tahshinchage kah neese muttannonganogkussuog kꝏ̄wishinog.
31.34 Kah nequtta tahskinchage kah nequt muttannonganogkussuog assesog.
31.35 Kah nishwinchage kah neese muttannonganogkussuog missinninnuog neg wame mittamwussissog matta wahheunkig wosketompuh ut neesinat.
31.36 Kah na pohshe wutchippiyeumꝏ̄ neg sohhogig ayeuuhkonat mó unnogkemóog | nishwe pasukꝏ̄e muttannonk kah nishwinshag kah nesausuk tahshe muttannonk sheep.
31.37 Kah Jehovah shepse omwunnaonk, nequtta tahshe pasukꝏ̄ kah nesausuk tahshin[c]hag kah napanna.
31.38 Kah kowashineog nishwinchag kah nequtta tahshe muttannonganogkussuog, nag noh wutch Jehovah ompwunnaonk nesausuk tahshinchag kah nees.
31.39 Kah assesog shwinchage muttannonganogkussuog kah napanna tahshe pasukꝏ̄ꝏ̄og neg noh wutch Jehovah ompwunnaonk nequtta tahshinchag kah pasuk.
31.40 Kah missinninnuog nabo nequtta tahshe muttannunk, neg noh wutch Jehovah ompwunnaonk, nishwinchagkussuog missinninnuog kah neesuog.
31.41 Kah Moses aninnumauau ompwuhteaonk tahshinumwe magꝏ̄onk Jehovah, en Eleazerut sephausuenuut, neanannꝏ̄nont Jehovah Moses.
31.42 Kah wutchippiyeumꝏ̄ont wunnaumonuh I[]rael, ne Moses chachabenompoh wutch ayeuuhteaenuut.
31.43 Onk wutchippiyeum mukkinneonk, mo nishwudt pasukꝏ̄e muttannong kah nishwinchage muttannonk & nesausuk tahshe muttannonk kah napanna tahshe pasukꝏ̄ꝏ̄og sheepsog.
31.44 Kah shwinchag kah nequtta tahshe muttannunkanog kussuog kꝏ̄washinog.
31.45 Kah shwinchage muttannonganog kussuog assesog, kah napanna tahshe pasukꝏ̄ꝏ̄og.
31.46 Kah nabo nequtta tahshe muttannonganog kussuog missinninnuog.
31.47 Wutch chippiyeumꝏ̄out wunnaumouh Israel, Moses neemunau nequtchippissuoh napanna tahshinchag kussuog, missinninn(e)uh kah puppinashim, kah nah wuttinnumauonuh Levitsoh, neg nanawehteunkig Tabernakle ummeechumuhkausuwaonk Jehovah, ne annꝏ̄nont Jehovah Mosesoh,
31.48 Kah aninnohsuénuog neg nanawunoncheg muttannunganog kussu(o)h ut ayeuwuttinneat, muttannonganogkussue mummugquompaog, nequt pasukꝏ̄e mugquompaog pasꝏ̄sukauwaog Mosesoh.
31.49 Kah unnaog Mosesoh, kuttinneumog mahche nutogkemounnonog ayeuhteacheg neg agwe ut nunnutcheganunonut, kah wanne quenauwussuh pasuk.
31.50 Newaj paudtauog sephamauaonk Jehovah nish noh wuttinne tohqunnumun, golde nompakꝏ̄unash sasasugkinitteumꝏ̄ugish kah kehtìppetenapéash, pehtehhannitchabbeash, & sagkussuohhꝏ̄unash, & Tabletsash ayimunat wunnauwadtuonk wutche keteahogkónunnonog ut anaquabit Jehovah,
31.51 Kah Moses kah Eleazar sephausuen wunnemunnumauouh gold, wame wussukwhosue nompakouanash.
31.52 Kah wame sephausue gold, nish sephamauahetticheh Jehovah nashpe muttanongane mugquompaog, kah nequt pasukꝏ̄e mugquompaog: mo nabo nequtta pasukꝏ̄e muttannonganogkodtash shekelsash, kah nesausuk tahshe pasukꝏ̄ꝏ̄ash, kah napanna tahshinchagkod(t)ash,
31.53 Newutche áyeuhteaog, tohqunnumhetticheh nish noh pasuk wutche wuhhogkuh.
31.54 Kah Mo[s]es kah Eleazar sephusuaen nemunnumauwaog ukgoldumꝏ̄ muttannongane mugquompaog kah nequt pasukꝏ̄e mugquompuh, kah nag uppaudtauunau, en mukkinneae Tabernakleut wutche mehquontamꝏ̄onganꝏ̄ wunnaumonuh Israel ut anaquabit Je[n]ovah.
32.1 NAno wunnaumonuh Ruben, kah wunnaumonuh Gad mꝏ̄chekodchanaog neetassu, ka(h) namohettit ohke Jazar, kah ohke Gilead, kah kusseh, ne ayeuonk tapeneunkquot wutche neetahsuog.
32.2 Wunneechanuh Gad, kah wunneechanuh Ruben, peyaog kah kenꝏ̄naog Moses kah Eleazar sephausuaen, kah mukkieneae sontimóog, nꝏ̄waog.
32.3 Ataroth kah Dibon, kah Jazer, kah Nimrah, kah Heshbon kah Elèaleh kah Sheban kah Nebo kah Beon,
32.4 Wutohtimoin, ne Jehovah togkodtog anaquohtag Israelle muhk[i]nneonk, yeu ohke {tapeneunkquot} wutche netasuog, kah kittinneumog nꝏ̄neetasseumꝏ̄min.
32.5 Newutche nꝏ̄waog namehteauog kitteamonteanittuonk ut anaquabean, yeu ohke aninnumauunach kittinneumog wutch ahtóonk, kah ahque qushkodteasinan Jordan.
32.6 Kah Moses unnau wunnaumonuh Gad kah wunnaumonuh Ruben, sun pish kemattꝏ̄wóog ayeuhteaog, kah kenaau sun yeu pish kutapineau.
32.7 Kah tohwutch pohqenumóg wuttahhꝏ̄oash wunnaumonuh Israel, wutch qushkogkonat en ohkit ne Jehovah anumauont?
32.8 Yeu wutuffeneauop kꝏ̄shꝏ̄óg, annꝏ̄nog wutch Kadesh Barnea, kuhkinneamunat ohke.
32.9 Newutche kohkukquehettit en Eshkolle ꝏ̄nôuhkôiyeuut, kah naumhettit ohke, pokshadtauopanneg wuttahhꝏ̄oash wunnaumonuh Israel, matta woh wuttonaóut ohke ne Jehovah anumauont.
32.10 Kah ummusquanittamꝏ̄onk Jehovah nashqunop neit wadchit, kah chadchekeyeuau nꝏ̄wau.
32.11 Wunnamuhkut, wanne howáe wosketomp noh sohhogkup wutch Egypt, wutch neesneechage kodtumwohkomunat & paame, pish naumo ohke ne chadchekeimogkup | Abraham, kah Isaak, kah Jakob, newutche matta mamusse nutasukunkꝏ̄og.
32.12 Webe Kaleb wunnaumonuh Jephunneh uk-Kenazit, kah Joshua wunnaumonuh Nun, newutche mamusse asuhkauópanneg Jehovah,
32.13 Kah ummusquanittamꝏ̄onk Jehovah nashqunau ayeuuhkone Israel, kah uppomushaheuh ut touohkomuk yauunchage kodtumwâe nô pajeh wame pometuonk né matchesemꝏ̄uk ut anaquabit Jehovah nukkomwémꝏ̄uk.
32.14 Kah kusse kenaau kenompekompaehtôuomwꝏ̄ kꝏ̄shuóg, kꝏ̄chetimwꝏ̄ matcheseaénuut, nano misheteauunat uhqueneunkque ummusquanittamꝏ̄onk Jehovah ayeuuhkone Israel.
32.15 Newutche nukkonóg wutch asuhkauónat, noh pish wonk wunnukonuh ut touohkomuk. kah kenaau pish wutch paguanoog wame yeug missinninnuog.
32.16 Kah nag uppasꝏ̄sukauóuh kah nꝏ̄waog, Nutayimumun yeu shepse chippinneutunkash wutche nunnetasseumunónog, kah otanash wutche nummukkiésumunónog,
32.17 Qut nenawun pish nukkenauwamee negonuhkauomun wunnaumonuh Israel, nó pajeh pasꝏ̄ogkut wutayeuonganꝏ̄óut. kah nummukkiesumunónog pish ayeuog qussukquanteutausue ꝏ̄tanahtu, newtche wadohkitcheg ne ohkeit.
32.18 Matta nukqushkꝏ̄mun en nekinónut, nô pajeh wunnaumonuh Israel ohtunk nishnoh pasuk wutohtoonk.
32.19 Newutche matta nꝏ̄weeche ohtomóunónog ongkoue Jordan, asuh ongkoue: newutche nutahtaonganun wutush pogkishin Jordan wutchepwoayeu.
32.20 Kah Moses nah wuttinuh, Yeu usseóg, kenauwameáe ayeuhteae moncheóg anaquabit Jehovah.
32.21 Kah tohneit kenaau wame kenauwamee qushkodteaóg en Jordan, ut anaquabit Jehovah nó pajeh wussohhꝏ̄kauónat wame ummatwomoh wutch anaquabit.
32.22 Kah ohke sohkomunat anaquabit Jehovah: neit ompetak pish kukqushkemwꝏ̄, kah matta pish kꝏ̄matchesonkaneumwꝏ̄ ut anaquabit Jehovah, ut anaquabhettit Israel, kah yeu ohke pish kꝏ̄tohtoonganinneau ut anaquabit Jehovah.
32.23 Qut ne matta usseôg, kusseh, kummatcheneheomwꝏ̄ Jehovah, kah pahke wahteauꝏ̄k kummatches(e)onganꝏ̄ kummshikonkumwꝏ̄.
32.24 Ayimꝏ̄k keitotanash wutch kummukkiésumꝏ̄ôog, kah chippinneutunkash wutch kutsheepsumog, kuh ussek neane sohhamꝏ̄mꝏ̄uk wutch kuttꝏ̄nꝏ̄óut.
32.25 Kah wunnaumonuh Gad, kah wunnaumonuh Reuben kenꝏ̄naog Mosesoh, nꝏ̄waog, Kittinneumog wutussenau n anam | [n]ꝏ̄teamwit nussontimómun.
32.26 Nummukkiyeumunónog, nummittamwussinnônog, nuffloksumunónog, kah wame nunnetasumunónog, na pish wutappineau Gileade otanahtu.
32.27 Qut kittinneumog pish nuppaumushaumun, nishnoh wosketomp kenauwamée wutch ayeuwuttuonk ayeuuhkonat ut anaquabit Jehovah, ne anꝏ̄wadt nussontimom(u)n.
32.28 Nemehkuh papaume nag, Moses annꝏ̄nau Eleazeroh sephausuénuh, & Joshua wunnaumonuh Nun, kah kehche wutꝏ̄shinneunk ut chippanꝏ̄onganꝏ̄óut ut wunnaumonat Israel
32.29 Kah Moses nah wuttinuh, Wunnaumonuh Gad, kah wunnaumonuh Reuben weeche paumushauómukquean Jordan, nish noh wosketomp kenauwamée wutche ayeuwuttuonk ánaquabit Jehovah kah ohke sohkomuk ut anaquabeôg, neit pish kittinnumauóog ohke Gilead wutche ohtôonk.
32.30 Kah matta kenauwamée weeche paumushómukꝏ̄an, neit pish ahtóog ohtoonk ut kenugke kenaau ohkeit Kanaan.
32.31 Kah wunnaumonuh Gad, kah wunnaumonuh Reuben, nampꝏ̄hamwog nꝏ̄waog, Neánont Jehovah kittinneumoh, ne nutussenan.
32.32 Pish nukkenauwamée pannupwushaumun anaquabit Jehovah en ohkit Kanaan onk woh nꝏ̄tihéinnean ohtóonk wutuhshin Jordan.
32.33 Kah Moses nah wuttinnumauoh, wunnaumonuh Gad kah wunnaumonuh Reuben, kah paushe wutchippanꝏ̄onk Manasses, wunnaumonuh Joseph, ukketassꝏ̄tamóonk Sihon, Amoritse ketassꝏ̄t, kah ukketassꝏ̄tamóonk Og Bashane kctassꝏ̄t, ohke kah nish otanash, kah sussippóiyeuash, otanash waéenu wutohtimoneat.
32.34 Kah wunnaumonuh Gad weekiteaog ut Dibon, kah Ataroth, kah Aroer.
32.35 Kah Atroth, Shophan, kah Jaazer kah Jogbehah.
32.36 Kah Bethnimrah, kah Bethharan, pummeneutausue kehtotanash: kah shepse chippinneutunkash.
32.37 Kah wunnaumonuh Reuban, weekitteaog ut Heshbon, kah Elealeh, kah Kirjathaim.
32.38 Kah Nebo, kah Baal-meon, (ꝏ̄wesuonganꝏ̄oash ósꝏ̄wunnumuk) kah Shibmah, kah uppenowe hettamunâoash otanásh nish áyimohetticheh.
32.39 Kah wunnaumonuh Machir wunnaumonuh Manasss auog Gilead, kah wus[l]ohkomuneau, kah sohhꝏ̄hkauaog Amoritsoh neg wadohteupanneg.
32.40 Kah Moses aninnumauau Machiroh wunnaumonuh Manasseh Gilead kah na ꝏ̄tohkin.
32.41 Kah Jeir wunnaumonuh Manasseh, auog kah sohkomwog otanamesash, kah wuttissꝏ̄wetamunaoash Havoth-Jair.
32.42 Kah Nobah au sohkom Kenath, kah otanamesash, kah wutussowetamun Nobah, ne asꝏ̄wetamuk.
33.1 YEush uppomushaongash wunnaumonuh Israel, neg sohhogig wutch ohkit Egypt nashpe ukkenauwameonganꝏ̄óash, ut agwe wunnutcheganit Moses kah Aaron.
33.2 Kah Moses wussukhum wussohhamꝏ̄onganꝏ̄oash, neaunag uppomushaonganꝏ̄oash nashpe wuttinnꝏ̄waonk Jehovah: kah yeush uppomushaonganꝏ̄oash neaunag wussohhamꝏ̄onganꝏ̄oash.
33.3 Kah nag ꝏ̄mwog Rameses, ut negonne nepauzaut, ut nabo napanna wutteashikqunhomunat negonne nepauz: mohtompog mahche páumukáadtuonk, wunnaumonuh Israel sohhamwog nashpe qunuhqui menutcheg, ut anaquabhettit wame Egyptiansog.
33.4 (Newutche Egyptiansog posekinaog wame mohtomegitteomꝏ̄uh, neh Jehovah togkomoncheh ut kenugke nagoh: kah wonk ut ummanittꝏ̄mꝏ̄out Jehovah wutussen wussittumꝏ̄onk.)
33.5 Kah wunnaumonuh Israel ontsappinneau wutch Rameses, kah tuppuksinwog ut Sukkoth.
33.6 Kah ontsapuog wutch Sukkoth & tuppuksinwog ut Etham, ne kishke tôuohkomuk.
33.7 Kah ontsappuog wutch Etham, kah wonk nag qushkeog en Pihahiroth, ne anaquohtag Baal Zephon, kah tuppuksinwog anaquohtag Migdol.
33.8 Kah ontsapuog wutch anaquohtag Pihahiroth, kah pannupshag nóeu kehtahhannit, en touohkomukqut, kah nishikquinushaog ut Ethame touohkomukqut, kah tuppuksinwog ut Marah.
33.9 Kah ontsappuog wutch Marah, kah peyaog Elim: kah ut Elim na nabo neesinash tohkekomuash, kah nequtta takshinchag kah piogquodtash palme mehtugquash, kah na tuppuksiewog.
33.10 Kah ontsapuog wutch Elim, kah tuppuksinwog kishke msqui ketahhannit.
33.11 Kah ontsapuog wutch msqui kehtahtahhanit, kah tuppuksinwog ut Sine touohkomuk.
33.12 Kah moncheog wutch Sìne touohkomuk, kah tuppuksinwog ut Dophkah.
33.13 Kah ꝏ̄mwog Dophkah, kah tuppuksinwog ut Alush.
33.14 Káh ꝏ̄mwog wutch Alush, kah tuppuksinwog ut Rephidim, na matta nippeno wutche missinninnuog ꝏ̄tattamunaout.
33.15 Kah ꝏ̄mwog Rephidim, kah tuppuksinwog ut Sinai touohkomukqut.
33.16 Kah ontsapuog wutch touohkomuk Sinai, kah tuppukfinwog ut Kibroth-Hattaavah.
33.17 Kah ꝏ̄mwog Kibroth Hattaavah, kah tuppuksinwog ut Hazeroth.
33.18 Kah ꝏ̄mwog Hazeroth, kah tuppuksinwog ut Rithmah.
33.19 Kah ꝏ̄mwog Rithmah, kah tuppuksinwog ut Rimmon Parez.
33.20 Kah ꝏ̄mwog Rimmon-Parez, kah tuppuksinwog Libnah.
33.21 Kah ꝏ̄mwog Libnah, kah tuppusinwog ut Rissah.
33.22 Kah ꝏ̄mwog Rissah kah tuppuksinwog ut Kehelathah.
33.23 Kah ꝏ̄mwog Kehelathah kah tuppuksinwog ut wadchuut Shap[]er.
33.24 Kah ꝏ̄mwog wadchuut Shapher, kah tuppuksinwog ut Haradah.
33.25 Kah ꝏ̄mwog Haradah kah tuppuksinwog ut Mukheloth.
33.26 Kah ꝏ̄mwog Makheloth kah tuppuksinwog ut Tahath[.]
33.27 Kah ꝏ̄mwog Tahath, kah tuppukfinwog ut Tarah.
33.28 Kah ꝏ̄mwog Tarah, kah tuppuksinwog ut Mitchkah.
33.29 Kah moncheog wutch Mitchkah, kah tuppuksinwog ut Hashmonah,
33.30 Kah ꝏ̄mwog Hashmonath, kah tuppuksinwog ut Moseroth.
33.31 Kah ꝏ̄mwog Moseroth, kah tuppuksinwog ut Bene Jaakan,
33.32 Kah ꝏ̄mwog Bene-Jaakan, kah tuppuksinwng ut Hor-hagidgad.
33.33 Kah ꝏ̄mwog Hor hagidgad, kah tuppuksinwog ut Jotbathah.
33.34 Kah ꝏ̄mwog Jotbathah, kah tuppuksinwog ut Ebronah,
33.35 Kah ꝏ̄mwog Ebronah, kah tuppuksinwog ut Ezion Gaber,
33.36 Kah ꝏ̄mwog Ezion-Gaber. kah tuppuksinwog ut touo[n]komukqut Zin, ne Kadesh.
33.37 Kah ꝏ̄mwog Kadesh, kah tuppukfi(n)wog wadchuut Hor, kushke wutohki(t) Ed(o)m.
33.38 Kah Aaron sephausuaen ogquodch[]uau en wadchuut Hor, wutch neanꝏ̄wad Jehovah, kah na wuttit nuppun, yauunchage kodumwáe, mahche wunnaumonuh Israel sohogkuppanneg ohkit Egyp[], negonne kesukok n[]panna adt[]hsꝏ̄it nepauz
33.39 Kah Aaron mo nequt pasukꝏ̄e kodtumwohkom, kah neesneechag kah nish, ne napuk ut wadchuut Hor.
33.40 Kah ketassꝏ̄t Arad uk-Kananite (noh wadohteup sowaniyeu ut []hkit Kanaan) nꝏ̄tam peyaonganꝏ̄ wunnaumonuh Israel.
33.41 Kah ꝏ̄mwog wadchuut Hor, kah tuppukfinwog ut Solmonah.
33.42 Kah ꝏ̄mwog Salmonah, kah tuppuksinwog ut Punon.
33.43 Kah ꝏ̄mwog P(u)non, kah tuppuksinwog ut Oboth.
33.44 Kah ꝏ̄mwog Oboth, kah tuppuksinwog ut Ijc-Abarim kishke Moab.
33.45 Kah ꝏ̄mwog Ijim, kah tuppuksinwog ut Dibon Gad.
33.46 Kah ꝏ̄mwog Dibon Gad, kah tuppuksinwog ut Almon-Diblathaim.
33.47 Kah ꝏ̄mwog Almon-Diblathaim, kah tuppuksinwog ut wadchuwehtu Abarim anaquohtag N(e)bo.
33.48 K[]h ꝏ̄mwog wadchuuttu Abarim, kah tuppuksinwog ut mukoshqutahtu Mo(a)b, kishke Jordan, kah Jericho.
33.49 Kah tuppuksinwog kishke Jordan wutch Beth-Jeshimoth nô pajeh Abel-Sittim ut mukoshqutahtu Moab.
33.50 Kah Jehovah kenꝏ̄nau Mosesoh, ut mukoshqutahtu Moab kishke Jordan kah Jericho, nꝏ̄wau,
33.51 Kenꝏ̄s wunnaumonuh Israel, kah nag us, Qushkodteaog Jordan ut ohkit Kanaan.
33.52 Neit pish wame kutamaꝏ̄hkauomwꝏ̄ ne wadohkitcheg ohke, wutch anaqu(a)beog, kah pish wame kuppaguanomwꝏ̄ wuttinninneukontonkanꝏ̄uh, kah kuppaguanomwꝏ̄ wame sabahsumwe nunneukontunkanog, kah papaquanne kenꝏ̄kanumwꝏ̄ wame ukqunnunkquiyeumꝏ̄ash
33.53 Kah pish kutawushitteomwꝏ̄ ohke, kah na pish kꝏ̄tohkinneau. newutche ne kittinnumáuunneau ohke, kꝏ̄tohkinneáout.
33.54 Kah pish kutchadchaubenumwꝏ̄ ohke nashpe tanohtoadtuonk, wutche wutahtauunaout kenugke kutteateashiyeuonganꝏ̄out, kah mon(a)hettit, pish kummꝏ̄cheke aninnumauóog, kah ogguhshettit pish kutogguhse ohtoonk aninnumauôog, nish noh wosketomp pish ayeu uttoh pagshik wuttittanohtoadtuonk, neaunag, wutchippanꝏ̄e wutteateashiyeûonganꝏ̄oash pish kutahtauuneau.
33.55 Qut matta sohhꝏ̄káuꝏ̄ôg neg noh wadohkitcheg wutch anaquabeog, neit pish n nih, yeug ashqshoncheg pish kummishkouutchinumwꝏ̄ ut kuskesukꝏ̄óut, kah pish ásinnekôu[s]sog ut kussissepoiyeumꝏ̄out, kah nag pish kummꝏ̄mꝏ̄skhikꝏ̄oog ut ohkit uttoh wadohkeóg.
33.56 Nano, pish n nih, kuttinhennumwꝏ̄, nean unnantamo(h)p nuttin(h)eonnaóut,
34.1 KAH Jehovah kenꝏ̄nau Moseoh. nꝏ̄wau,
34.2 Annꝏ̄s wunnaumonuh Israel, kah nag us, peyôóg ohkit Kanaan (yeu ohke ne pagshik kuto(h)toonganꝏ̄óut, ohke Kanaan nashpe | sussippôe)
34.3 Neit kussowaniyeue sussippóiyeumꝏ̄ pis[h] wutch Zinne touohkomukqut, na pummekishke Edome sussippôiyeuash; kah pish kussowaniyeue su[]sippóiyeumꝏ̄, aongkoue sussippiyeuut salte kehtahhannit wutchepwoiyeu.
34.4 Kah kussussippóiyeumꝏ̄ pish quttukqshau wutch sowaniyeu, nó pajeh wadchuut Akrabbim, kah pamshau en Zin, kah na pannuppopôsuut pish wutch sowaniyeu, nó pajeh Kadesh Barnea, kah pish nano kutchituhshau weehque Hazar-add[]r, kah nano kutchituhshau wehque Azmon.
34.5 Kah sussippôe pish wáeyóhsheau wutch Azmon nó pajeh Egypte sepuut, kah na weehqshik pish keihtoh.
34.6 Kah kꝏ̄cheksúe sussippóiyeumꝏ̄óut pish kutahtômwꝏ̄ mishe keihtoh wutche kussussippóiyeumꝏ̄óut: yeu pish kꝏ̄cheksée sussippóiyeumꝏ̄.
34.7 Kah yeu pish kenanummiyeume sussuppóiyeumꝏ̄, wutch mishe kehtahhannit, pish kussohtikquóhhamúmwꝏ̄, wadchu Hor.
34.8 Wutch wadchuut Hor, pish kussohtikquohhamumwꝏ̄ paudshaat Hamath, kah sohwushait sussippói pish wehque Zedad.
34.9 Kah sussippoi pish nano monchemꝏ̄ wehque Ziphron, kah sohwushait pish ut Hazar-Enan: ne pish kenanummiyeume susfippóiyeumꝏ̄.
34.10 Kah pish kussohtikquohhamumwꝏ̄ kꝏ̄chepwôiye sussippóìyeumꝏ̄, wutch Hazar-Enan wehque Shepham.
34.11 Kah sussippói pish ꝏ̄mseumꝏ̄ wutch Shepham wehque Riblaah wutchepwoiyeu Ain; kah suffippói pish nano ꝏ̄mseumꝏ̄, kah pish wehqshin péquane ketahhannit Chinnereth wutchepwoiyau
34.12 Kah sussippoi pish ꝏ̄mseumꝏ̄ wehque Jordan, kah na sohwusháit pish salte keihtoh: ne pish kutohkeyeu kah sussippoi ne noh ohtag quinnuppu.
34.13 Kah Moses annꝏ̄s wunnaumonuh Is[]ael, nꝏ̄wau, yeu ohke pish ohtauóg nashpe dtanohtóadtuonk, ne Jehovah annꝏ̄teamup aninnumauónat paskꝏ̄gun tahshit chippanꝏ̄ongash, kah pohshe chippanꝏ̄wonk.
34.14 Newutche wutchippanꝏ̄onk wunnaumonuh Ruben, neaunag wekꝏ̄ash wutꝏ̄shineunk, kah wutchippanꝏ̄onk wunnaumonuh Gad, neaunag wekꝏ̄ash wutꝏ̄shinneunk, mahche attumunumwog, kah paushe wutchippanꝏ̄onk Manasseh attumunumwog wutohtóonk.
34.15 Neese chippanꝏ̄wog, kah pohshe chippanꝏ̄onk mahche attumunumwog wutohtóonk wutúshame Jordan kishke Jericho, wutchepwóiyeu, nogque âhhut pashpishont.
34.16 Kah Jehovah kenꝏ̄nau Mosesoh, nꝏ̄wau.
34.17 Yeush ꝏ̄wesuonganꝏ̄oash wosketompaog | neg pish chacháubenumwânshhikqueógig ohke, Eleazar sephausuaen, kah Joshua wunnaumonuh Nun.
34.18 Kah pish keneemunômwꝏ̄ pasuk sontim wutch ni[]h noh chippanꝏ̄wonk chachaubenumunat ohke nashpe ohtóongash.
34.19 Kah yeush ꝏ̄wesuongash wosketompaog: wutchippanꝏ̄onk Judah, Caleb wunnaumonuh Jephunneh
34.20 Kah wutch wutchippanꝏ̄onk wunnaumonuh Simeon, Shemuel wunnaumonuh Ammihud.
34.21 Wutch wutchippanꝏ̄onk Benjamin, Elidad wunnaumonuh Chisson.
34.22 Kah sontim wutch wutchippanꝏ̄onk wunnaumonuh Dan, Bukki wunnaumonuh Jogli.
34.23 Sontim wutch wunnaumonat Joseph, wutch wutchippanꝏ̄onk wunnaumonuh Manasseh, Hanniel wunnaumonuh Ephod.
34.24 Kah sontim wutch wutchippanꝏ̄onk wunnaumonuh Ephraim, Kemuel wunnaumonuh Shiphtan.
34.25 Kah sontim wutch wutchippanꝏ̄onk wunnaumonuh Zebulon, Elizaphan wunnaumonuh Parnach.
34.26 Kah sontim wutch wutchippanꝏ̄onk wunnaumonuh Issachar, Paltiel wunnaumonuh Azzan.
34.27 Kah sontim wutch wutchippanꝏ̄onk wunnaumonuh Asher, Ahihud wunnaumonuh Shelomi.
34.28 Kah sontim wutch wutchìppanꝏ̄onk wunnaumonuh Naphtali, Pedahel wunnaumonuh Ammihud.
34.29 Yeug nnag neh Jehovah annꝏ̄teamupuhchadchaubenonat wutohtóonk wutch wunnaumonuh Israel ut ohkeit Kanaan.
35.1 KAh Jehovah kenꝏ̄nau Mosesoh ut Moabe mukoshquttaehtu, kishke Jordan kishke Jericho, nꝏ̄wau,
35.2 Annꝏ̄s wunnaumonuh Israel magunat wutch wutohtꝏ̄onganꝏ̄out en Levitsut, ꝏ̄tanash wutohkinneat, kah pish kittinninnumau Levitsog paswohteagish ohteakonash wutche ohtaash waéenu.
35.3 Kah otanash pish ahtôog ayinneat, kah paswohtagish ohteakonash pish nish wutche wunnetasumꝏ̄uh, kah wutch wame ummaumachiyeuoash, kah wutch wame wunnetaseumoh.
35.4 Kah otanae paswohtagish ohteakonash, nish pish anumauôgish Levitsog, pish wutch otanae pummeneutunkanit, kah ongkoue nequt muttannongane ishquanogkod waéenu.
35.5 Kah pish kukquthumwꝏ̄ poquadchꝏ̄tanat wutcheksúeiyeu neese muttannongane | ishquanogkod, kah sowaniyeu neese mutannongane is(h)quanogkod, kah wutchesúeiyeu neese muttannongane ishquanogkod, kah nannummiyeu neese muttannongane ishquanogkod, kah otan pish nôeu ohteau: yeu pish wutche nagumau, paswohtagish ohteakonash.
35.6 Kah kenugke otanash nish pish anumauadcheh Levitsog, nequtta tahshinash keitotanash pish uspuhhꝏ̄onganuꝏ̄ash, nish pish kahtimogish wutch nushehteaen, onk woh na wutusishon: kah en nag pish kukkꝏ̄tnumauoog yauunchagkodtash keitotanash, kah neesunash.
35.7 Wame otanash nish pish anumauogish Levitsog, yauunchagkodtash kah shwosuk tahshinash keitotanash? yeush nashpe paswohtagish wutohteakonash.
35.8 Kah keitotanash nish pish magꝏ̄ogish, pish wutch wutohtóonganꝏ̄aut wunnaumonuh Israel, wutch nag monacheg, pish kummꝏ̄cheke mag, qut wutch nag oggussitche, pish kutogguhse mog, nish noh pasuk pish magꝏ̄ wutch otanahtu, en Levitsut, neaunag wutohtôonk ne ohtunk.
35.9 Kah Jehovah kenꝏ̄nau Mosesoh nꝏ̄wau,
35.10 Kenꝏ̄s wunnaumonuh Israel, kah nag us qushkodteaog Jordan, en ohkit Kanaan.
35.11 Neit pish kukkuhquttumumwꝏ̄ kitotanash uspuhhꝏ̄wae otanayeuꝏ̄ut, onk woh nushehteaen na usishau, noh nashont howane pehcheu.
35.12 Kah nish pish wutch kenâau uspuhhꝏ̄wae otanash wutch anꝏ̄tóaen, onk noh nushehteáen woh mo nuppꝏ̄, nó pajeh wunneepauunneat anaquabhettit mukkinneonk ut wussittumꝏ̄onganit[,]
35.13 Kah wutch otanash nish pish mogꝏ̄ogish nequtta tashinash otanash pish kutusphꝏ̄aonganꝏ̄oash.
35.14 Pish kummagumwꝏ̄ shwinash otanash wutushin Jordan, kah shwinash otanash pish kummagumwꝏ̄ ut ohkit Kanaan nish pish uspuhhꝏ̄aongane otanash.
35.15 Yeush nequtta tahshinash otanash pish uspuhhowaonganuꝏ̄ash, wutch wunnaumonuh Israel, kah wutch penuwohteaog, kah noh ne adt penꝏ̄wohteaut, onk woh nish noh pasuk noh nashteadt pehchu, na usi[]hau.
35.16 Kah togkomont nashpe moohshogque auwohteaonk (nuppꝏ̄ontog) noh nushehteaen: noh nushehteaen pish wunnamuhkut nushau.
35.17 Kah togkomont nashpe qussuk wutch wunnutchéganit, (uttoh woh adt nuppuk) kah nuppuk, noh nushehteaen: nushehteaen pish wunnamuhkut nushau.
35.18 Asuh togkomont nashpe metugque menutchegane auwohteaonk (uttoh woh adt nuppuk) kah nuppuk, noh nushehtean: nushehteaen pish wunnamuhkut nushau.
35.19 Noh ánꝏ̄(ta)uwanshteunk musqueheonk nagum pish nushau nu[]heteaenin nagkushkauont pish wunnushuh.
35.20 Qut konnukketahwhont wutch sekeneóadtinneat, asuh a[]kuhwheteae wadtuhkomont, kah nuppuk.
35.21 Asuh mekonittue togkomont nashpe wunnutcheganit, kah nuppuk, noh togkomont, pish wunamuhkut nushau, noh nushehteaen: noh anꝏ̄tauwanshteunk musqueheonk pish nu[]hau nushehteaenuh, nogkushkauont.
35.22 Qut matta sekeneaadtue konnukketahwhonk pehchu, asuh togkomont ne teag, matta askuhwheteae.
35.23 Asuh nashpe qussuk, uttah adt woh nuppuk matta nauunk, kah togkomont kah nuppinit, kah matta neh matwomegk, asuh mat kodnehikꝏ̄k.
35.24 Neit mukkinneonk pish wussittum nashaue nushehteaen, kah noh anꝏ̄tauwanshteunk musqueheonk neaunag yeush wussittumꝏ̄ongash.
35.25 Kah mukkinneonk pish uppohquohwhunuh nushehteaen, wutch wunnutcheganit noh anꝏ̄tauwanshteunk musqueheonk, kah mukkinneonk pish ukquehchuwunuh en wutuspꝏ̄hꝏ̄wae otanat, uttoh áshomp, kah na pish wuttaiin, nô pajeh wunnuppinat negone sephausuaen, noh sasequenomukup waneetupanatamwe pummee.
35.26 Qut nushehteaen woh toh uttꝏ̄che peyonk pequodche sussippoiyeuut uspuhhꝏ̄wae otanat, neashomp.
35.27 Kah noh anꝏ̄tauwanshteunk musqueheonk nameheont poquodche sussippoiyeuut wutuspuhꝏ̄wae otanat, kah noh anꝏ̄tauwanshteunk musqueheunk nushont, noh nushehteaen matta pish nushehteaenúꝏ̄.
35.28 Newutche woh appeup wutuspuhhꝏ̄wâe otanat nó pajeh wunnuppinat negonne sepheusuaen; qut mahche nuppuk negonne sephausuaen, nushehteaen pish qushkeu en wutohtoongan.
35.29 Nemehkuh yeush pish wussittumꝏ̄áe kuhkꝏ̄waonk wutche kenaau, pánnuppe kuppometuonganꝏ̄oash, ut wame kutayeuonganꝏ̄ôut.
35.30 Howan nashont howane, nushehteaen pish nushau nashpe wuttꝏ̄nꝏ̄ wauwacheg, qut pasuk wauwaen, matta pish ayeuuhkone wauwaunôuh howane nuppꝏ̄waheonat.
35.31 Nano, matta pish keneemunnumꝏ̄ taphettuonk, wutche uppomantamóenk nushéhteaen, noh kesukkóattog nuppun, qut pish wunnamuhkut nushau.
35.32 Kah matta pish keneemunnumꝏ̄ taphettuonk wutche nagum noh asishont wutuspuhhꝏ̄wae otanat, onk woh wonk qushkeu ayinneat wutohtoonganit, nô pajeh wunnuppunat negonne sephausuaen.
35.33 Nemehhuh matta pish kenishketea(u)ꝏ̄h | ohke uttoh ayeóg: newutch wusqueheonk neshkitteau ohke: kah ohke mattawoh uppahketeauun wutch wusqueheunk ne sꝏ̄ksquohtuhhamuk naut, qut wehe nashpe ꝏ̄sqheonk noh sꝏ̄ksquohtuhhogkup.
35.34 Newutche ahque nishketeauꝏ̄k ohke uttoh wodohkeyog, ut toh wôdohke, newutche nen Jehovah nꝏ̄weetom wunnaumonuh Israel.
36.1 KAh kehche wutꝏ̄shinneunk wutteateashiyeuonganꝏ̄ wunnaumonuh Gilead, wunnaumonuh Machir, wunnaumonuh Manasses, wutch wutteateashiyeuonganꝏ̄ wunnaumonuh Joseph, pasꝏ̄tsháog, kah kuttꝏ̄og ut anaquabit Moses, kah anaquabhettit sontimꝏ̄og kehche wutꝏ̄shineunk ut wunnaumonat Israel.
36.2 Kah nꝏ̄waog, Jehovah annꝏ̄nau nussontimomunonoh, magunat ohke, wutch ohtoonk, nashpe tanohtóodtuonk, en wunnaumonat Israel, kah Jehovah annꝏ̄nau nussontimomunonoh, aninumâuonat wutohtoonk Zelophehad neemattin, en wuttonit.
36.3 Kah wetauamahetttit howae wunnaumonaiinneuh onkatogane chippanꝏ̄wonkoh wunnaumonuh Israel, neit pish wutahtoonganꝏ̄ neemunnumun, wutch nꝏ̄shinónut wutohtaonganꝏ̄, kah pish ponumun kꝏ̄tne ohtoonganit ne chippanꝏ̄onk ne adt attumunit: neit pish amaunumun wutch tanohtóadtue kutohtoonganunônut.
36.4 Kah wut-jubilemhettit wunnaumonuh Israel neit pish wutohtoonganꝏ̄ ponamauóneau ut wutohtoonganꝏ̄óut ne chippanꝏ̄onk ne adt attumunit, neit pish wutohtoonganꝏ̄ amaunumauoneau, wutch wutohtoonganꝏ̄óut nꝏ̄shunônog wutchippanꝏ̄onganꝏ̄.
36.5 Kah Moses annꝏ̄nau wunnaumonuh Israel, neaunak wuttìnnꝏ̄waonk Jehovah, nꝏ̄wau, wutchippanꝏ̄onk wunnaumonuh Joseph wunnomwaog.
36.6 Yeu ne Jehovah annꝏ̄teamwit, papaume wuttaunoh Zelophehad, nꝏ̄wau, wadtꝏ̄anumahetticheh, qut webe pish weetauomaog wutchippanꝏ̄onganꝏ̄ ꝏ̄shꝏ̄oh.
36.7 Nemehkuh wutohtoonk wunnaumonuh Israel matta pish ontohtano, wutch chippanꝏ̄onganit, yean chippanꝏ̄onganit, ne wutche nishnoh pasuk wunnaumonuh Israel, pish menuhkappu wutohtoonganit ꝏ̄shꝏ̄oh wutchippanꝏ̄onk,
36.8 Kah nish noh wuttaunin noh ahtunk ohtóonk, noh toh un wutchippanꝏ̄onganit wunnaumonuh Israel, noh pish ummittamwusoh pasuk wutteateashiyeuonganit ꝏ̄shoh wutchippanꝏ̄onk, onk woh wunnaumonuh Israel oht[]u nishnoh wosketomp wutohtoonk ꝏ̄shoh.
36.9 Kah matta pish ohtoonk ontohtano wutch chippanꝏ̄onganit, yean chippanꝏ̄onganit, qut nishnoh wutchippanꝏ̄onk wunnaumonuh Israel, pish menuhkappu nehenwonche wutohtoonganit.
36.10 Nean annꝏ̄nomp Jehovah Mosesoh, ne wutusseneau wuttaunoh Zelophehad.
36.11 Newutche Mahlah, Tirzah, & Hoglah, kah Milchah, kah Noah, wuttaunoh Zelophahad, weetuwomâog ꝏ̄shuoh weemattꝏ̄oh wunnaumonuh.
36.12 Kah nag wetauadteaog wutteateashiyeuonganꝏ̄óut wunnaumonuh Manasses wunnaumonuh Joseph, kah wutahtoonk ohteau ut wutchippanꝏ̄onganit ꝏ̄shꝏ̄oh wutteateashiyeuonganꝏ̄óut.
36.13 Yeush annꝏ̄teamꝏ̄ongash, kah wussittumꝏ̄ongash, anannꝏ̄teamwutcheh Jehovah nashpe wunnutcheg Moses, en wunnaumonat Israel, ut Moabe mukoshqutahtu, kishke Jordan, uttoh adt Jericho. 